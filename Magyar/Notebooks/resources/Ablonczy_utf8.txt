Ablonczy László
Nehéz álom
- Jó estét, magyarok! - ébrenlét és kábulat határán így köszöntötte Sütõ András mindazokat, akik együtt érzõ aggodalommal, magyarságukban és emberi mivoltukban megalázottan, lehajtott fejjel várták és figyelték, amint testében megtöretve, az örökké-virrasztó Éva asszony
kíséretében, hordágyon kiemelik a repülõgépbõl. Ezen az estén gyertyák világoltak és fáklyák lobogtak a Hõsök terén is.
Marosvásárhelyen akkor már egy napja tombolt a Hodákról, Libánfalváról, a Görgényi-havasokból pénzzel, cujkával, otromba hazugságokkal gyûlöletre izzított csõcselék.
Jó estét, magyarok! Már-már reméltük, hogy miként az Advent a Hargitánban a Nagy Romlás végsõ, megsemmisítõ omlása után Orbán György zenei gondolataként az öreg Bódi és Kisréka ajkán felhangzik a dal - "Nekünk a legszebbik estét fekete színre festették..." -, immár nem kell többé elszoruló
szívvel hallgatnunk. Komolyan vettük az Idõt, de Ady Endre profetikus és aggodalmas látomásai után ismét az egekig kiáltjuk föl: mit tettetek velünk?
Jó estét, magyarok! A pogrom elõtti utolsó közügyi megnyilatkozásaként a fügevirág-ifjúságnak, a romániai magyar fiatalság hivatalos
gyülekezetének üzent. A reménykedés gondolatában is sárkányos veszedelmekre figyelmeztetett. S amitõl tartani kell, mindig bekövetkezik. A megélt idõ, a Történelmi Gondban fogant nyomasztó aggodalom véres brutalitással igazolódott. Kaszás-, fejszés indulatok halál-torkában a meggyilkolt és
felkoncolt Vasvári Pál sorsát felidézõ Jékely Zoltánnal kísérteties jelenidejûségben mondhatja Sütõ András:
De hûlt szemmel is rád nézünk mi vissza,
Szabadság, ó te könnybõl szûrt szivárvány!
S vérünket szûz-adójaként felissza
a Történelem, a Hétfejû Sárkány.
Jó estét, magyarok! A századok erdõrengetegének mélyérõl zakóba és pulóverbe öltözött horda Sütõ András ellen elkövetett merényletével kollektív és rossz lelkiismeretét igazolta: az Idõnek változásai közepette immár hetven esztendeje képtelen megfelelni annak az egyetemes igénynek, hogy
emberhez méltó életet teremtsen a két és fél milliós magyarságnak és más nemzetiségeknek. Magyar szóra és a humánum különféle megnyilatkozásaira a Sárkány tüzet okád, és fejeivel újra és újra megtorló és megsemmisítõ hadmûveletekbe kezd. Sütõ András élete és küzdelme a romániai magyarság
folyamatos keresztre feszíttetésének példázata.
A "szemet szóért!" légionistái már okoztak végzetes sérülést a családban: Ferenc bátyja "fél szemére megvakultan menekült ki a mezõségi kõzáporból"; egy kamarási rokonát leszúrták csupán azért, mert magyarul szólott.
Cantata profana!
Bartók Béla éppen a görgényi havasokban gyûjtötte, majd fordította magyarra a gyönyörûséges román kolindát. Cantata profana! - Bartók Béla milyen elérzékenyülõ szeretettel idézte fel Hodák és Libán románjait. "Volt egyszer, volt egyszer egy öregember..." - képzeletben az erdei ösvényen a forráshoz
igyekszünk, ám a kövek közül elõbugyogó vizet megmérgezték. S az erecske viszi, viszi a szennyet; talán ezért zavaros a Nyárád. És ezért éneklik azt is, hogy "nem akar tisztulni..."; dalolnánk is talán, ha nem gondolnánk Sütõ Andrással. Aki évtizedek óta készül egy regény megírására, amelynek
története valamikor a XIX. század utóján indul, amikor is mezõségi magyarok egy dal megtanulásába kezdenek. A gyülekezet nótázó kedve azonban újra és újra megtöretik: közbeszól a Történelem. Gránátok robbantják szét az ének közösséget összehozó és megtartó erejét, a dallam foszlányait pedig
széthordja a huzatos Idõ. A mezõségi emberekkel várakoztunk, és reméltük, hogy a végleges elnémulás mégse következik be.
Aztán úgy hittük, nyílik az idõ - mintha az Úr küldött volna jelet. De önáltató káprázatunkból hamarost ocsúdnunk kellett: az égi drapéria változatlanul rongyosan,
cafatokban hull alá.
S mi döbbenten állunk. Marosvásárhelyi, budapesti, kárpátaljai, felvidéki, vajdasági, bécsi, skandináviai, izraeli, strasbourgi és bostoni magyarok, vagyogatunk még szûk tizenöt millióan, ám összetartozási érzésünkben mondikálásnyi erõnk is fogytán: "Nekünk a legszebbik
estét..." - és a lelkek némaságba zsibbadnak.
- Jó estét, magyarok!
Feltekintünk az égre; milliárdnyi izzó: az Úr csillárja világítja be a Földet.
S egy csillag Pusztakamarás felé mutat...
"Ha kimegyek, ha kimegyek a doberdói harctérre, / Feltekintek, feltekintek,
feltekintek a csillagos nagy égre..."
"Apám és a fiatalabbak is a nagy összeomlást éneklik változatlanul. Az elsõ világháborút és annak iszonyatos következményeit" - mondotta Sütõ András, amikor a Magyar Televízió szülõföldjére elkísérte. A farkaslaki, a balmazújvárosi, a pusztakamarási
legények, tíz- és százezrek miféle megbízatással bolyongtak és haltak meg idegen földön? Édesapja "kiküldetésben járt a Piavénál, meg kellett volna nyernie az elsõ világháborút" - így évõdött Marin Prédával - román írótársával, Rómában. Ebben a játékos történelmi gondolatfutamban Weöres Sándor-i
képpel könnyítsük a feloldhatatlant; ama patkószeget rosszul vertük be lovunk lábába.
És az ország elveszett. Vagyis: a gyõztes nagyhatalmak feldarabolták.
Amit Bözödi György Székely bánja címû szociográfiájában oly alaposan és adatokkal igazolva feltárt fõként gazdasági
vonatkozásban, Németh László romániai útja során szellemi téren mondja el kérlelhetetlenül: "az elveszett Erdély nemcsak terület. Erdély vizsga volt, s az, hogy nem tudtuk megtartani: levizsgázás, mert Erdélyt nem úgy vették el tõlünk. Mi nem fejeztük be a meghódítását, s mi eresztettük ki a
kezünkbõl, amit meghódítottunk belõle. ...Hány elfonnyadt sejt, hány átengedett falu. S ami nagyobb baj, a falvakkal együtt sorvadt a szellem. A magyarság nem tud mit kezdeni Erdéllyel. Lázai elszívják az embert, még megújhodása is inkább visszahúzódás innen. A múlt század óriásai közt egy erdélyi
van, a megújhodásban mindenkinél hontalanabb: Kemény."
Gondoljuk tovább: Mocsáry Lajos aggodalmaira és összehozó kísérleteire süket volt ez a politika. Hatalmi érdekekben, gazdasági, társadalmi és politikai kisajátítási küzdelmekben sorvadt Transzszilvánia. Itt csak ahhoz mutatkozott elég
úri rafinéria, hogy Székelyföld nagy tudósa, Orbán Balázs ne képviselhesse szülõföldjét a parlamentben, újra és újra kibuktatták a választásokon.
Beteljesedett hát Ady próféciája: ...és Erdélyt elvették.
1918. december 1-jén a gyulafehérvári gyûlésen bejelentették a 24 vármegye
egyesülését Romániával. Mint Kós Károly Erdély-vázlatában megjegyzi: 1848 májusában a kolozsvári országgyûlés kimondta a Magyarországgal való minden feltétel nélküli uniót. A szászok a gyûlés után nem vállalták szavazatukat, a románok is megtagadták az önkényesen hozott határozatot. "S a
történelem megismételte önmagát: az 1918-iki gyulafehérvári gyûlés szinte megdöbbentõen hasonlatos az 1848-iki kolozsvári gyûléshez; csupán a szerepek voltak kicserélve..."
A Gyulafehérváron megfogalmazott nyilatkozat azóta is vágykép maradt, különösen az elsõ pont, mely szerint: "Teljes
szabadság minden itt lakó népnek. Minden nép saját nyelvén és saját kebelébõl választott egyének által fogja magát képezni, közigazgatni és bíráskodni, minden nép alkotó egyedei számának arányában fog részt venni a törvényhozásban és az ország kormányzásában!"
A nyilatkozatot követõ
napokban, hetekben 1918 decemberében a román hadsereg a franciák segédletével, a fegyverszüneti egyezményekkel mit sem törõdve gázolt át Erdély falvain és városain. A fenyegetettség végsõ óráiban Kolozsvárott a magyarok nagygyûlést hívtak egybe, ahol mintegy ellen-gyulafehérvári memorandumként
közölték: "...a magyarországi népköztársasággal állami közösségben kívánunk élni. Az egységes és csonkítatlan Magyarország keretén belül követeljük minden itt élõ nemzet számára a teljes egyenlõséget, szabadságot és önkormányzatot."
Hiábavaló és kétségbeesett jajkiáltásnak hatott már, mert
az 1918-as esztendõ adventi várakozása az I. Vyx-jegyzék szomorú beteljesítését hozta. December 24-én a Keleti Újság elsõ száma vezércikkben tudatja a románok bevonulását: "Fehér zászlóval állunk elõtted, Ismeretlen Végzet."
Ama világbéke biztosítását jelentette volna Trianon, ahogyan 1919.
január 18-án Wilson mondotta a békekonferencia megnyitásán? A valóság, ahogyan Mikes Imre fogalmazta: a határozatok "mielõtt még megszülettek volna, diktátumokká váltak, és elvesztették erkölcsi értéküket... a négyek tanácsa csupán a nagyhatalmak féktelen habzsolási vágyát elégítette ki teljesen.
A kisebbekét csak részben. Persze, nagy részben."
Ma már siratnivaló anekdota, részleteiben is tudjuk, s micsoda süket tájékozatlanságul diktálták... - az évezred további súlyos békétlenségeit. Rónai András 1947-ben találkozott Monsieur Martonne-nal, aki statisztikákat és térképeket
készített a béketárgyalásokra. A Sorbonne professzora elismerte: "1919-ben hamis adatok kerültek be a diplomáciai iratokba..." Lloyd George se vélekedett másképp: "Az egész dokumentáció, amit egyes szövetségeseink szállítottak nekünk a béketárgyalások alatt hazugság és hamisítvány volt.
Hamisítványok alapján döntöttünk. A vád borzasztó. Senki nem felel rá. Nem felelhetett." A trianoni döntés nyomán Románia Magyarország területének 31,7%-át kapta meg, az összlakosság 25%-a román állampolgár lett.
Pusztakamarásból Cãmãraºu lett.
"Senki magyar ember ezt a reánk
parancsolt békét lelkében el nem fogadta soha" - írta emlékiratában Bánffy Miklós.
Kétségbeesetten szólaltak meg a költõk és írók. Kosztolányi Dezsõ Magyar költõk sikolya címmel 1919-ben Európa költõit szólítja meg: "Oly mélyre estünk, hogy nem hullhatunk már, / nincs is magas és nincs
számunkra mély. / Anyánk nyelvén sikoltunk a világhoz, / mi lesz szívünkkel és mi lesz szavunkkal, / ha jõ az éj?" Juhász Gyula az elszakított területek nagy városait megannyi Strasbourgnak látta; "Sorsom komor órái" - írta kesergõjében Móricz Zsigmond; a fiatal József Attila fohásza: "Uram, Hazám
el egészen ne felejtsed!"
Babits Mihály Csonka Magyarország c. versét így indítja: "s döntött az Erõszak" (1923), s 1938-ban költõi vallomásaiban (Gondolatok az ólomgömb alatt) így fogalmaz: "Magyarország áll elõttem megint, de nem a csonka, hanem az igazi, a történelmi Magyarország, a
kerek, ép vonal, mely gyermekkorom óta belém idegzõdött, melyet oly természetesnek, magától értetõdõnek éreztem, mint egy egészséges élõ test sziluettjét. Szinte szerelmes voltam ebbe a vonalba, ez volt az én elsõ szerelmem, még az Asszony elõtt!"
"Régi zászlónk összetépve, fegyverünk
csorba, lelkünkön bilincs" - írta Kós Károly a Kiáltó Szóban. Asiagó Doberdó! S messze távolban, hadifogságban ha bilincs szorítja is a lelkeket, a Megváltó születését, a jó hírt tudatni kell az emberekkel, mindenféle nemzetséggel: "...egyik sátorból a másikba vonultunk: szabad-e kántálni? Nemes
Betlehem kicsiny városába... Egyik katona sírt, a másik énekelt, a harmadik hörgött, haldokolt. Mondogattuk: szép karácsonyunk van! Nem lõ senki sem. Néztük magunkban az otthoni havat, láttuk szemünk elõtt a sok gyereket pereces tarisznyával. Megjátszottuk, ami már sehol sem volt, se bennünk, sem
odakint!" - így idézi fel Sütõ András édesapja emlékeit velencei tûnõdéseiben.
Az otthoni havazások és a csont- és lélekropogtató történelmi tél a messzi idegenben raboskodóknak vágyott melegséget jelent. Tízezrek már menekülnek belõle. Mikó Imre a Huszonkét év címû könyvében az Országos
Menekültügyi Hivatal adatait ismertetve írja: "1918-ban 40.952-en próbáltak új otthont teremteni a Királyhágón túl." Ez a szám 1919-ben 33.555 - némi bizakodást jelez a csökkenés. A trianoni döntés azonban megfagyasztja a reményeket; s 1920-ban 70.773-an menekültek el szülõföldjükrõl.
Tíz-
és százezrek azonban a reményiki helyben maradást választották. "Itthon maradok én! / Károgva és sötéten, / Mint téli varjú száraz jegenyén. / Még nem tudom: / Jut-e nekem egy nyugalmas sarok, / De itthon maradok." (Eredj, ha tudsz, 1918. december 29.)
Már a béketárgyalások idején, s késõbb
még inkább a magyarság üldözésének tényei megvilágosítják számunkra, még aláírni is miért huzakodott a Brãtianu vezette kormány a kisebbségvédelmi törvényt.
"A történelem ismételte magát" - írja Romsics Ignác A trianoni békeszerzõdés c. könyvében. Mert a gyõzõk "nem a kisebbségi jogok
megtartására, erõsítésére törekedtek", hanem "birodalmi-hatalmi álmaik beváltásához kezdtek."
1919 januárjában elkezdõdött az egyházi emberek, köztisztségviselõk, tanárok, orvosok meghurcolása, bebörtönzése; Kolozsváron megszûnt a tudományegyetem; 1919. szeptember 30-án a Hamlettel
búcsúzott Janovics Jenõ társulata az épülettõl. Számûzték õket azóta is mûködõ szálláshelyükre, a nyári színkörbe. Mikes Imre Olay Ferenc nyomán 22 pontban összegezte a szobrok, emlékhelyek meggyalázását és megsemmisítését. S folytatódott lakásrekvirálásokkal, halálos ítéletet kimondó
összeesküvési perekkel.
A gyulafehérvári pontok?
Bíró Sándor alapvetõ munkájában így összegez:
"Mindenkori cél: a magyar iskola elnéptelenítése. A román bíróságok olyan döntéseit, melyekben a magyar panaszos igazát elismerik, nem hajtják végre. Állandó névelemzés a magyar
gyermekek ügyében. Végeredmény: a magyar iskolaköteles gyermekek 75%-át román tannyelvû iskolába kényszerítették." (Kisebbségben és többségben)
További tények: a középfokú iskolákat 1917-37 között felére csökkentették. A magyar katolikus szerzetesrendek iskoláit elkobozták; román tanárok
jelenlétére kötelezik a magyar iskolákat.
Megkülönböztetés és üldözés minden területen.
S minden ténynél is talán érzékletesebb és leleplezõ korképet ad Molter Károly, aki a vásárhelyi Tükör 1923. április 15-i számában Liberálisok, ha találkoznak címû pamfletjében Brãtianu
miniszterelnök és Dávid Ferenc képzeletbeli beszélgetését írja le a mennyországban:
"- Dávid Ferenc vagyok.
- Az erdélyi liberalizmus megalapítója.
- Pardon, kérem, az én vagyok.
- Nono, hát nem tudja, a tordai országgyûlés...
- Ugyan kérem, hát a bukaresti
országgyûlés...
- Jó, jó, de Bukarest nem tartozik Erdélyhez!
- Nem ám, hanem Erdély Bukaresthez!
- Én az erdélyi vallások egyenjogúságát mondottam ki 1567-ben.
- Hát én meg mit csináltam? Sohasem forgott annyi felekezeti kérdés szõnyegen, kormányom idején, mint
1923-ban!
- Ne mondja, szõnyegen forgott?
- Igen, biz az. Volt egy hatalmas szõnyegem, azt addig forgattam, míg a szélén lakó felekezetek szõrmentén lecsúsztak róla. Annyira liberális voltam, hogy az államvalláson kívül...
- Mi az, hogy államvallás? Ezt a szót nem tanultam a
liberális szótárban.
- Maga vidéki ember lehet, nem tudja, hogy az én koromban új szótárt kellett írni? Külön liberális szótárt.
- Lárifári, hát menseviki nem azt jelenti, hogy minimalista, pedig a menseviki hozzám képest maximalista.
- Nem értem.
- Pedig világos. Én
vagyok a liberalizmus mértéke. Aki nálam liberálisabb, az már csal...
Mire Dávid Ferenc határozottan kifelé indulna a mennyországból."
Otthon maradunk - mondották a frontról, fogságból hazatartó udvarhelyszéki, csíki és mezõségi legények is. Hogy még egyszer, utoljára megnézhessék
volt székesfõvárosukat, Budapestre vezényelték az olasz frontról hazatartó katonákat, s az országos omlásban hivalkodó gondolattal, ékszerkiállítást nézettek meg velük. Lássák, mit kobzott el az arisztokratáktól a Tanácsköztársaság! Otthon aztán éveken, évtizedeken át, "Téli estéken az elsõ
világháború veteránjai tárgyalták, mit miként puskáztak el a magyarok. Egyik például Kun Béla párti volt, a másik ellene szólt, ámokfutónak tartotta. Mert úgymond, körülöttünk mindenkinek volt annyi esze, hogy nemzeti sérelmeit rendezze, saját sugallatait megértette és aszerint cselekedett,
elfoglalta magának a kiszemelt magyar területeket, míg Kun Bélának egy hibbant angyal azt súgta, hogy közeleg és mindent elrendez majd a Világköztársaság." (Beszélgetés Páll Árpáddal)
Kisebbecske szerencse a veszedelemben, hogy Kun Béla és társasága dolga végezetlenül távozott, pontosabban
menekült. Helyettük is persze többnyire nemzet- és országépítésre méltatlanok hada sereglett Szeged felõl. A reményiki magabiztosság azonban csak keveseket buzdított. Tamási Áront sem: "A trianoni szomorújáték elsõ esztendejében, amikor Reményik Sándor a legelsõk között Erdélyben talpra állt, én
még otthon vívódtam a székely faluban. Nem volt rózsás lelkiállapot az érettségi bizonyítvánnyal és a piavei átkelés tapasztalataival olyan faluban borongani a jövendõ fölött, amelyik faluban soha egyetlen román sem élt, s amely akkor mégis a román hatalom kéjes fürgeségét szenvedte." (Reményik
Sándorról)
Kétágúnak mondja szülõfaluját Tamási Áron, képét úgy értve, hogy a régi idõket álló ág, a magyar mellé új ágat, a románt próbálják oltani. A Mezõségen e két ág évszázadok alatt egybeojtódott. Úgy is például, ahogyan Kallós Zoltán mondja: ugyanazt a táncot a mezõségi román a
magyarról nevezte el, a magyarok pedig románnak kurjantották.
Ezen a tájon a tatárjárás óta élnek együtt románok és magyarok, s ahogyan Makkai László megvilágítja: "A tatárjárás ugyanis - az egykori szemtanú, Rogerius váradi kanonok szerint - elsõsorban Erdélyt sújtotta. Mikor a tatárok
kivonulása után Rogerius mester végigjárta Erdélyt, elpusztult falvakat, felégetett városokat, hullák tömegeit, erdõkben rejtõzködõ lakosságot talál. A tatárjárás pusztítását mutatja az is, hogy a telek elnevezés - mellyel a magyarok ekkor a valaha lakott, de azóta elpusztult, lakatlan
településeket jelölték - Erdélyben fordul elõ a legsûrûbben (Rigótelke, Vidacstelke stb.). Ezeket a helyneveket valaha a - telek utótag nélkül is használták, de a tatárjárás után odacsatolják ezt az utótagot, mivel a település lakatlan. Túlnyomó többségük a tatárok által leginkább elpusztított
erdélyi Mezõségben található, a Nagy-Szamos és a Maros között. E vidékre települtek azután a XIV. század folyamán igen nagy tömegben románok."
Okait Makkai László a Bihar-hegység sajátos viszonyaival magyarázza. A bihari hegyekbe a XIV. században települt román pásztorok évrõl évre
irgalmatlan nehéz munkával tisztították meg az erdõket, hogy legelõket biztosítsanak a nyájnak. "Az irtást viszont újra és újra ellepi az erdõ, tehát újra és újra fel kell égetni. A nyájak lelegelik a frissen sarjadó erdõt és meghagyják a tövist. A tövis aztán elborítja az egész területet, s
rettenetes munkával lehet csak ismét legelõt teremteni. Ennélfogva azok a románok, akik a Bihar-hegységbõl az erdélyi Mezõségbe jártak le telente transzhumálni, nem szívesen tértek vissza a kegyetlen környezetbe. Így keletkeztek nagy tömegben a XIV. században a mezõségi román-magyar ikerfalvak
(Oláhbogát, Magyarbogát stb.). Az addig csak legeltetõ románok tehát végleg megtelepedtek a magyar falvak határában." (Potó János interjúja - História, 1986/2)
Pusztakamarás talán a pusztulást is felidézi nevében. Porladó oszlop emlékeztet: itt is kíméletlenül dúltak a tatár hadak, s
pusztaság maradt utánuk. S e történelmi kaszaboltságot, mintegy hangulatteremtõ díszletként, a táj is sugallja. Csupasz puszta mivoltában, vagy ahogyan Makkai Sándor nevezte: holttengeri táj. Orbán Balázs is így látta hatalmas székelyföldi monográfiájában a múlt században: "egy hegyektõl s ezek
közé bemélyült szûk völgyektõl keresztül-kasul szelt kopár terület, hol a faluk, melyeket ronda viskók alkotnak, messze vannak egymástól szétszórva, hol nincsen város, nincsen út, hol az ijesztõen kopár hegyekben hiába keres a szem árnyas erdõt, zöldellõ szõlõket, hol a völgyekben nincsenek
folyók, nincsenek csevegõ patakok, legfeljebb egy-egy lomha tó, mely az eséssel nem bíró völgyekben a patakok fennakadása által képzõdik. Oly vidék ez, hol az utas, anélkül hogy tudná, miért, nyomva érzi lelkületét, hol kedélye elborul, hol ha esõ lepi meg, akkor elmerülve a feneketlen
sártengerekben elátkozza a percet is, melybe idetévedt, s midõn kiér a Mezõséget körülölelõ valamelyik kies völgyére, úgy érzi magát, mint az arábiai pusztán átnyomorgott utas, midõn a Nílus-völgy pálmaerdeit s termékeny virányait megpillantja."
Petelei István 1884 augusztusában komor
szociográfiai tudósításban számolt be mezõségi utazásáról. A Kolozsvári Közlönyben Pagocsa leggazdagabb emberét, Fehér Istvánt így jellemzi: "Fogalma sincs arról, hogy kényelem is van a világon. Hetvenhárom esztendõs. Egy gatya rajta, egy ing. Hosszú arca, széles ajaka, révedezõ kék szeme. Fehér
haja.
Gyapjú és õrlõ a házában. Fazekak üresen a kemencéjén. Fulladok.
A csûrje szabad, nyitott. Két oldalán nagy szuszékok. Esztendõn gabonával van teles-tele. Ez igazi kincs."
Útközben, alig negyedórás esõzés után ezt jegyzi fel: "A kerék alig fordult. Megsúlyozódott a hegy.
Leszálltunk. Lábainkra bilincs ragadt sárból." Bándon: "A nép iszik, kocsmázik. Igénye nincs. Nincs a szobájában egy darab tisztességes bútor. Földháza van, törpe, kevés fával. Betapasztják, hogy ki ne menjen a meleg. Nehéz, szörnyû levegõ."
Wass Albert Farkasverem c. mezõségi regényében
cigányzenés, margitszigeti életére visszarévedõ Rápolthy Jenõ a csudákfalusi udvarházából tekint a téli tájra, arra a vidékre, ahol az ó és az új esztendõ semmiben nem különbözik: "Ablakon át nézi a mezõket s arra gondol, hogy olyan itt az élet, mint kátyúba jutott szekér az õszi sarakban, vagy
mint legyeké a légypapíron. Jaj annak, aki rászáll ezekre a ragacsos dombokra, itt marad és nem történik vele többé semmi, s lám, idepusztul."
Cs. Szabó László a történelmi táj sivárságát láttatja erdélyi úti naplójában. A Mezõség történelmi családok birtoka volt. "Itt ütköztek meg
egymással, s az ellenséggel, itt csináltak történelmet; vár várat, csatahely csatahelyet ér. A történelem szörnyû irtásterületeire, kihalt birtokaira õk hívtak románokat. Övék volt a Mezõség, s a Mezõség ma román."
Orbán Balázs észrevételével ellentétben nemcsak tovasiettek az utazók errõl
a vidékrõl, voltak, akik maradtak is. A Vargyasról indult híres asztalosdinasztia egyik ága, amelynek IV. Józseffel jelzett mestere "nagy hírnévre tett szert a homoródoklándi és homoródszentmártoni templomok díszítõ munkálataival, fõleg a festett karzatokkal. Ugyanõ vetõdött el végül
Pusztakamarásra, szülõfalumba, ahol a Kemény család udvarházában végzett asztalosmunkát." (Rigó és Apostol) Marosvécs "Régecske volt", s az évszázadok múlásában a Sütõk jobbágyi sorban szolgálták a Kemény-uradalmat. Küszködtek és várakoztak az évszázadok hullámverésében. És egyre fogyatkozva
zsoltározták vasárnaponként a Te benned bíztunkat. Mintha bizakodásuk az örökkétig való bujdosás, robotolás századaiban egyre reménytelenebbé vált volna. "1762-bõl származó kimutatások szerint Kálvin gyülekezete a mainak háromszorosa lehetett. A század vége felé indul erõs fogyatkozásnak. 1764 a
madéfalvi siculicidium, a székelygyilkolás éve; a katonafogdosásé, a szökevényeké. Szoknyás ispánunk, Mária Terézia, a kötelet nyilván itt is kivetette ránk. Meg II. József is, kíméletlenül. Alig néhány emberöltõ alatt egész családfolyamok - Csániak, Bóniak, Hodorok, Bálintok, Tolnaiak - tûnnek
el, mintha a föld nyelte volna õket. A föld valóban tetten érhetõ, fejfák tanúskodnak róla. De az anyakönyvileg bejegyzett huszonhét Máténak jó része más irányba szivárgott el. Egyiknek-másiknak a neve után ez áll: fugitivus. Kik voltak a Kósák, Kacsók, Újlakiak, Toldik? Hírük-hamvuk sincs. Du
Prix Adéla nevû asszonyságról gondolom, hogy lelkész férjét kellett követnie; a pap vándorfajta. De mi késztette a zsellér Székely Ferencet, hogy hét gyerekével fölkerekedve, kutyáját a szekér után kötve, meg se álljon Marosludasig? A taszítás és vonzás erõi változatosak voltak és maradtak... a
lemorzsolódás évszázados folyamata az elsõ világháború befejeztével megcsendesült. 1918-1938 között a lélekszám 329-rõl 300-ra fogyott. Csupán!" (Anyám könnyû álmot ígér)
Az 1920-as békekötés nyomán a magyar Tiborcok ezrei, kik a "világ árvája, pórja" lettek - Juhász Gyula képe -, megtérve
hazájukat nem, legfeljebb otthonukat találták meg. Tamási Áron Farkaslakán bugyogtathatta keserûségét, s tán képzeletben, megélve Szász Tamás fájdalmát, égnek feszülõ indulatában a rejtelmesen csillogó bádogkeresztet lelõtte a házfedél sarkáról. De piávei bajtársai, közöttük idõs Sütõ András ismét
és valóságos fegyverrel sorakoztak. "Kilencszázhúsz októberében hazaeresztettek. Megérkeztem tizedikén délután két órakor, és huszadikán délben egy órakor bevonultam újra két évre katonának a román hadseregbe. Ott voltam 1922-ig." (Anyám könnyû álmot ígér) Pihenésnyi idõ sem adatott; menni kellett
a román hadseregbe. A bakancsot bocskorral cserélték föl; kenyér helyett puliszkát kaptak, a fustély-fogás mellett az anyanyelvfelejtés változatos parancsaihoz kellett bokázni.
Amint a cujka és a nacionalizmus gõzében román õrmesterek középkort idézve bottal idomították a háború poklából
megmenekült, s a román laktanyákba vezényelt magyar legényeket, olyanképpen intézték a nagypolitikában is az ország rendjét. Vagyis a pillanatnyi román politika érdekei szerint. Még az érvényben lévõ jogot is semmibe vették, csaltak a választásokon; az 1919-es és az 1920-as népszavazáson a
magyarság nem vehetett részt. Majd az 1922. márciusi népszavazás orcátlan intézkedéseirõl Mikó Imre könyvébõl is értesülhetünk: "A román lugosi kerületben 13.980 választót írtak össze. Kolozsváron pedig csak 5.008, Aradon 3.700, Marosvásárhelyen 2.393 választót. A magyar ajánlásokat a
legtehetetlenebb ürügyekkel utasították vissza: Sándor József jelölését azzal, hogy az aláírások olvashatatlanok. Willer Józsefét, mert a dátum a beadvány alján és nem a fején volt feltüntetve..." - A példák folytathatók. A Brãtianu vezette liberálisok mesterkedése még a késõbbi miniszterelnök és
hirhedtté lett sovén politikus, Maniu tiltakozását is kiváltotta. "A választások a legvadabb korrupció, vesztegetés, letartóztatások, lázadásra szítás, jelöltek elfogatásának, fogva tartásának eredménye... Ily módon a választás napja Erdélyben a gyász és a reménytelenség napjává vált s nemzeti
szégyenbe és európai botrányba fulladt" - jellemzi az eseményeket Mikó Imre. Eredményt jelenthetett volna a földbirtok reform törvény, ám az ókirálysági birtokokkal kivételezett, ugyanakkor a magyar közintézmények - a magyar nagy- és középbirtokosok - és az egyház anyagi erejét gyöngítette. Mindez
a kisebbségi intézmények autonómiáját morzsolta fel.
Ismét néhány tény Mikó Imre gondos összegzésébõl: "...az erdélyi és a Királyhágón túli református egyház 62.148 hold földjébõl 25.222 holdat, az unitárius egyház 17.916 holdjából 11.389 holdat... vettek el." A romániai magyar egyházak
teljes birtokának 84,54 százalékát a román állam kisajátította. Szociális érzékenységünk tehát csak óvatosan helyeselhet a birtokok átrendezéséhez. Az említett tények ugyanis a magyar egyház végelgyengítési folyamatát jelzik, az pedig a szellemi és a nemzetiségi élet eróziós folyamatát segítette
elõ: tehetõsség híján az egyház iskoláit se gyõzte mûködtetni. Ha mégis, éppen az érdemes, ám tandíjat fizetni nem tudó gyermekek nem, vagy ha igen, kisebb számban juthatnak a mûvelõdés magasabb fokára. Következménye az is, hogy alig mûködhetnek olyan jótékonysági intézmények, amelyek szintén a
kisebbségi magyarság autonóm életét segíthették. A kamarási földek sorsáról az Anyám könnyû álmot ígérbõl is értesülhetünk: "Az elsõ világháború utáni részleges földreform során a Kemény bárók 4.135 holdas birtokából kisajátítottak 2.114 holdat. (Azelõtt mindössze 106 holdnyi mûvelhetõ terület
volt a parasztok tulajdonában.)"
Bözödi György részletesen feltárta, Erdélyben milyen méltánytalanságok és csalások közepette folyt az agrárreform. "Az állattenyésztés, a kisgazdák létfeltétele egyszerre megszûnt, mert nem volt hol folytatni a hegyi és havasi gazdálkodást... A terhek
megnövekedtek, a közbirtokok nem fedezik sem az állami, sem a közösségi adókat, mint régen, ezeket mind elõ kell teremteni a semmibõl. De nemcsak a birtokosokat sújtotta a kisajátítás, hanem a föld nélküli napszámosokat is, akik az arányosítás óta közbirtokossági tagok maradtak magánbirtokuk
elvesztése esetén is."
Mikó Imre segítségével a földbirtokreform összefoglaló adatai megvilágítják az összefüggéseket is: "...az erdélyi földhöz jutottak száma 280.679, akik közül román 212.803, magyar 45.628, német 15.934 és más nemzetiségû 6.314; ebbõl azonban nem derül ki, hogy mennyi
földet kaptak az egyes nemzetiségek. Senki sem vonja kétségbe azt a tényt, hogy a reform pillanatnyilag segített ezeken a magyar kisgazdákon vagy földnélkülieken. De az is kétségtelen, hogy a föld mellett nem bocsátották rendelkezésükre a megmûveléshez szükséges eszközöket, a bankok nem adtak
kölcsönt a kisajátítási földre, és azért hamarosan túladtak rajta, s a vevõ rendesen a község módosabb román gazdája vagy tisztviselõje volt." S Mikó Imre idézi Románia nagy barátjának, Scotus Viatornak a vélekedését: "Az agrárreform nemcsak a magyar birtokosokat tette tönkre, hanem az egyházakon
keresztül az egész magyar értelmiségi osztályt és néha a nemzetiségi bosszú látszatát keltette."
Az igazi hadmûveletek azonban az iskolapolitikában indultak el. Az Anghelescu-féle romanizáló iskolapolitika ellen hiábavalóan hirdettek harcot az egyházak és a Magyar Párt; a felekezeti
iskolákban az állami tanterv szerint a románt a magyarral azonos óraszámban kellett tanítani, a földrajz is az állam nyelvén oktatható, más felekezetû diákok felvételét is megtiltották. A megmaradás gondja tehát nemcsak intézményesen, hanem kinek-kinek az egyéni létében is áthatotta a
mindennapokat.
Hunyt pillákkal megfáradt emberek tûnõdnek holnapukról, elkövetkezendõ sorsukról. A készülõdõ zsögödi Nagy Imre rajzai is hírt adnak az 1922-25 közötti erdélyi magyarság hogyléte felõl. S a hiábavalóság érzésébe süppedõ tûnõdés gyakran komor elhatározásba fordult. Tamási
Áron, aki népének közérzetét és lázát mindétig kifejezte, az 1923-as esztendõben nekiindul a bajszerzõ nagyvilágnak. Sokan kerekedtek fel hasonló szándékkal. Tízezres méretekben. A magyarországi áttelepülõk száma 1920 után ugyan csökkent; 1921-ben 19.879-en, 1922-ben 13.651-en, 1923-ban még mindig
7.536-an távoztak a megcsonkult országba, s az 1924-es esztendõben 1.693-an hagyták el szülõföldjüket. A számok a tágabb földrajzi népvándorlás méreteirõl beszélnek, de érzékelhetõk az eróziónak másféle jelei is. Csonkultak a családok úgy is, hogy a megélhetés reményében szétrajzottak Romániában.
Ki a petrozsényi szénmezõkre bányásznak, mások szolgálni szegõdtek Bukarestbe. Sütõ András anyai ágán, a Székely családban tizenketten voltak testvérek, közülük "a süket és nehéz fordulat" után Sári, a legidõsebb ment Budapestre szolgálni. "Az itthon maradott testvérek közül heten vagy nyolcan
Bukarestben kerestek munkát" - emlékezik idõs Sütõ András (Anyám könnyû álmot ígér), s így folytatja: "De néhány esztendõ múltán visszajöttek, megházasodtak, férjhez mentek, letelepedtek."
Néhányan hazatértek tehát az eltávozottak közül, amiképpen Bánffy Miklóst és Tamási Áront (1926) is
hazaszólította a szülõföld és a feladat. S a kollektív dermedtség után mintha megkezdõdne az otthonteremtés kisebb, családi és nagyobb, társadalmi, politikai, szellemi méretekben egyaránt. Az 1926-os esztendõ különösen jeleket mutat a tápászkodásra. Fölléptek a Magyar Párt reformerõi, Krenner
Miklós körlevélben kritizálta a párt addigi mûködését. Az erõtlenségnek nemcsak belsõ okai voltak: a román hatalmi politika döntõen befolyásolta azt. A király a liberális Brãtianu helyett a néppárti Averescut bízta meg a választások megszervezésével, a magas politikai szövetségek, kartellek,
szakítások, idõleges kompromisszumok eredményeként.
Szellemiekben is sorsfordító az 1926-os esztendõ. Június 17-én Kemény János vécsi kastélyába hívta az erdélyi írókat, hogy megbeszéljék a jelent, s valamiképp körvonalazzák a közös teendõket a jövõben. Mint Pomogáts Béla a
transzszilvanizmus gondolatát és az Erdélyi Helikon történetét összefoglaló munkájában írja: "A Helikon nem is lehetett volna szervezett testület vagy mozgalom. A vécsi vár vendégei egymással ellentétes nézeteket képviseltek, az idõ azonban összefogást sürgetett, az erõk egységesítését, a közös
felelõsség alapján. Mondjuk így: "irodalompolitikai koalíciót". Csak koalíciós alapon lehetett könyvkiadást és tartós folyóiratot teremteni."
Folyóiratot, vagyis az Erdélyi Helikont, ám ennek hiányát aligha érezték Pusztakamarás magyarjai. Életüket épp elég keserves történet töltötte el.
Époszi volt mindenik élet. Sütõ András születését követõen egy hónappal, 1927. július 21-én Szabó Lõrinc Kolozsvárról épp Marosvécsre tartva így látja ezt a tájat s az életét: "Kezdõdik a Mezõség. Szántóföldek. Lapos hegyek, esztelen erdõirtások szomorú sivárságával. Román parasztok és
parasztasszonyok, széles, kerek szalmakalap a fõkötõn. Nagyon sok felköszön. Bivalyszekerek. Egyetlen autóval sem találkozunk. Aratók hasalnak a fák hûsében, a férfi alszik, az asszony ül és vigyáz. A hírekkel ellentétben sehol sem tartóztatnak föl bennünket.
Újabb vonatkeresztezõdés,
késõbb még egy. Kukoricaföldek. Sármáson a földgáz kutak vaskonstrukciói. Szerpentinek: kis hágók után üres motorral simán lefelé. Magyar faluk, román faluk. Déli harang siratja a királyt.
Erdõszélen pihenõ, hideg ebéd. Távolabb román parasztcsalád mosott búzát szárít lepedõkön. A sofõr
vizet szerez. Román lány hozza, nagy vödörben. Piszkos, nagymellû, tömpeorrú, vihori, kedves. Ruhája rongy, lába mint a föld. A gép is iszik. Mikor a lány visszaindul, rá kell szólni, hogy öntse ki a maradék vizet. Magától nem jutott volna eszébe, hogy üresen könnyebb.
Tovább! Sivár,
kiégett domborulatok. Szél és nap cserzi bõrömet, hajam drótszerûen szárad. Faszegélyes út, elnyúlt szerpentinek, rozzant fahidak. A pallók mint zongorabillentyûk ugrálnak és zörögnek a röpülõ autó alatt. A tiszteletes úr, huszonhat éves, lelkes ember, a régi gyûlést ismerteti. "Megértés és béke
mindenkivel, összefogás, krisztusi aktivitás."
Hegyoldalakon itt-ott nyájak. Apró, lesült fû, sárga-barna tájhangulat. Szahara, por. Pusztakamaráson útelágazás a regényíró Kemény sírja felé. Bethlen magyar miniszterelnök birtoka is ott van (vagy volt)."
A helikoni gondolat talán az
összefogás érzésében érintette a kamarásiakat. Az Idõ megérleli porszemségük családi, otthonossági vágyait. Említettük: Tamási Áron amerikai bolyongásából tért meg; a besztercei katonáskodást követõen (1920-22) pedig idõs Sütõ András, miután bebarangolta a szülõföldet a boldogulás reményében -
"uradalmi napszámos munkából menekülve... Kolozsvárig hányódott kocsimosónak, sofõrkisegítõnek...", hazaérkezett a Kemény-uradalomba.
"Isten hozzád, szülõfalum, ahol én születtem, szüleimtõl, testvérimtõl, jaj de távol estem" - énekelte a televízió kamerája elõtt idõs Sütõ András és
felesége, született Székely Berta, a mezõségi mitológiába emelt Philemon és Baucis pár, akik a Kemény-uradalomban találkoztak. A tisztaságba és szegénységbe született Székely Berta nem tartott testvéreivel, nem ment el Bukarestbe, hanem a Kemény-kúrián cselédlány lett. "Ott voltam öt évig.
Akármikor haza akartam menni, jött az új év, javították a fizetésemet. Szerettem dolgozni. Ami nem volt köteles, azt is megcsináltam. Szerettek, becsültek, s mondta is az asszonyom: mi fogunk férjhez adni! Odakerült a leendõ férjem sofõrnek, traktoristának. Mindig mondta az asszonyom: Berta fiam,
ez olyan jóravaló fiú. Ó! - én ellenkeztem. De õ mondta: már 19 éves vagy, férjhez kell menni! Úgy is történt aztán, 1926-ban összekerültünk, gazdáim voltak a násznagyok" - emlékezett Sütõ Andrásné az ifjúság fényes óráira, a boldogság édeni pillanatára, amely a szüntelen tartó kínlódásból és
szegénységbõl egy fuvintásnyira felrepíti a közös életet fogadó ember-párt.
Agyag Berci muzsikál, s õk chagalli lebegésben a sarjúillatú szénacsûr felett tûnnek föl Pusztakamarás egén. Amint Tamási játékában megáll az Idõ: a "világ kezdetének elsõ hajnala". Székely Berta menyecskemadárként
szárnyal, Sütõ András örökké bizakodón gépészsapkával Évoét int a világnak. Ferdinánd román király uralkodásának idején Tamási Áron mesés tûnõdésével láthatták õk is szülõföldjüket: "Nagy legenda a bibliai paradicsomkert, de ha mégis létezett csakugyan, ott olyan idõ járhatott, mint itt ezen az
esteledõ nyári napon: csendesen fényûzõ, szelíd és kacagó, boldog és végtelen."
Szépírói képzelettel szólva: folyamatos méltánytalan intézkedései közepette mintha egy pislantásnyira felébredt volna az Úr lelkiismerete. Legalábbis jelezni akarta: kedvét lelte abban, hogy a helikoni írók
perelnek az elrendeléssel, és nemcsak egyéni, hanem közösségi méretekben is a megmaradást óhajtják szolgálni. Nem a jelenre, hanem a jövõre nézõ szándékukban megerõsítõ jelet küldött nekik vécsi alakulásuk elsõ évfordulójára. A születésnap idõpontja pedig 1927. június 17. Az Idõ ugyan majd
szétrobbantja e közösségmegtartó szándékokat, de évtizedek múltán Tamási Áron, Kós Károly, Kacsó Sándor, Kemény János és a többiek egyenként ölelik magukhoz: s visszatekintve az idõben, bólintanak.
A kisebbség történelmi méretû várakozásában a családi, apai-anyai szeretet ádventjére is
gyakran fekete lepel borult: "...az apadás fõ oka a nagymérvû gyermekhalandóság. 1921-ben például a születések száma tíz, elhunyt ugyanannyi. 1927-ben, mikor magam is a világra jöttem, születtünk összesen tízen, életben maradtunk négyen. Korosztályom hatvan százaléka az élet szokásos kerülõi
nélkül az anyamellrõl fordult egyenesen a sírba.
Anyám úgy látta, hogy én is utánuk megyek, ha nem egyebért: puszta szolidaritásból. Éjszakákon át sírt a bölcsõm felett. A rongyba kötött cukros kenyérbél - a dajkáló kebel gyatra utánzata - egyáltalán nem lehetett ínyemre. Sokáig
bizonytalankodtam, hogy anyám ajándékát - e szamárköhögéses, himlõs láza valamit, az életemet - elfogadjam-e." Az Anyám könnyû álmot ígér címû könyvében tárgyszerûen értesülünk arról az élet-halál játékról, amely Flórea néni köldökzsinór elvágó mûvelete és a feresztõteknõ után következett.

Kék álhalál - így szól egy tervezett regény novellisztikus fejezetének címe. A képekben gazdag, sûrített metaforikus elbeszélésben élet-halál küzdelem folyik azért, hogy felhangozzék a gyermeki sírás. Az Édesanya, Ágnes szólítgatja gyermekecskéjét, Szilveszter Bálintot: "Halljalak már! Nagyon
megráztalak? Erõsen szorítottalak? Meg ne haragudjál, de most fájdalmat kívánok neked, mert nincs semmi fájdalmad, attól akadt el benned a sírás. Ha tévednék, akkor túlságosan is fáj valamid, attól bénulhatott meg a torkod, attól az ijesztõ kékséged... hát embernek készülsz te, vagy Isten
verésének rajtam? Azért hoztalak a világra, hogy én sírjak helyetted, hogy tiszta formádban ne is láthassalak? Mert a könnyemen át csak úgy látlak, mint a törött kancsót, a csukott szemed az ablakon, fél arcod a mennyezet sarkában, ha kitakarlak, kezed-lábad az égre és a fák hegyére
feldobigálva... diribdarabjaid röpködnek a szemem elõtt... Istenem, mikor foglak már egy nyugodt pillantásommal összegyûjtögetni? Bálint, Bálintka, kire haragszol te, hogy nem akarsz sírni?" Az édesapa idézi fel a gyötrelmeket, s így folytatja a kétségbeesés óráit: "Olyan volt már az anyád szeme,
fiam, mint a gyertya lángja. A szóból is kifogyott, mert énekelni kezdett a sírástól megtántorodó hangon: édesanyám sok szép szava, kit hallgattam, kit nem soha. Kit nem soha, nem soha. Sok szép szava, sok szép szava, sok szép szava... Mit csinálsz te Ágnes, mit mûvelsz, miért kínozod magad? Azt
mondja: sírni tanítom, tanítanám a gyermeket. Tanítanám... nincs kit..." Elmúlt karácsony szombatja, spárgára fûzött pereceikkel másodjára is visszatértek a gyerekek: szabad-e kántálni. De a jóhír kijelentésére nem jött el az idõ, az édesanya "láza magasra szökött, az õ homlokát is borogatni
kellett, felforrósodott oldalán a tégla, sóstarisznya, szakadt róla a verejték, egész testében reszketett, a gyöngyfoga kocogott: jeges esõ a torkában". Békasó nagybácsi nem kérdezte, szabad-e kántálni, az õ ünnepi s borral ébren tartott felháborodása így hangzott: "Nem tetszik neki, hogy mezõségi
magyarnak született?" S hovatartozandósági felháborodásában végre nyilatkozatot akart hallani: "Békasó hirtelen felkapott, ügyetlen mozdulattal a két lábamnál fogva, s meglóbálva, aminek láttán anyám felsikoltott: Istenem, a gyermek! A falhoz vertétek!
Ezt már én se hagyhattam szó nélkül.

Mint a szárazon fuldokló pontyhal, kerek szájjal tátogni kezdtem, majd elõfohászként egy darabig brekegve - s állítólag kék párákat fújva - magasan az átkok és csitító szavak zsivaja fölött, keservesen rázendítettem: "Oá! Oá! Oáá!" S az elõkerülõ éneklõ rokonság a Sírás egészségére
koccint.
- Maradjon meg nektek örökre! - mondta Békasó. - És ha sor kerül rá: olyan legyen a hangja, mint a szamárállkapocs, filiszteusok réme - a Sámson kezében. Anyám megbocsátott neki - talán nekem is -, azután elájult. Estében annyit mondott még: áldott legyen a Gonosz, ki a
gyermekeinket sírni megtanítja." A csecsemõ vajúdása az elsõ megszólalásért: Tamási Áron Jégtörõ Mátyását idézi. Amíg Tamási misztériumában (Ragyog egy csillag) az életet, a nyelvi lét bizonyságát "Jédus" nevének kibuggyanása jelenti, Szilveszter Bálint torkából a sírás fakad fel a család és a
közösség örömére.
Az elsõ híradás a születésrõl a szociográfus tényszerû hangja. (Anyám könnyû álmot ígér) A második változatban már az elbeszélõ komponál; jelenkori sorsértelmezés metaforájába emeli az önéletrajzi elemet. Az életben maradás csecsemõkínja fél évszázad után közösségi
fájdalmat láttat. A Kék álhalálban pedig azt sugallja: életünk, sírásunk visszafogásban, csöndesítésben telik. Mert erõlködésünk arra irányul, hogy könnyeinket befelé bugyogtassuk, ha már mindenképp szükséges.
Emlékek; a Székely nagyapó "összeütötte" bölcsõ, melyet Berta lányának kérésére
zöldre festett, mert "mindig szerettük a zöldet", benne a kicsi gyermek: "Boldogok voltunk. Boldogok, mert az elsõ fiú lett" - mondja édesanyja.
"Jobb kezibe aranyalma,
bal kezibe aranyvesszõ.
Azt a vesszõt megzugítsa,
zúg az erdõ, cseng a mezõ..."
- énekelt az Édesanya és ringatta a bölcsõt. S e betlehemes hangulatban Székely nagyapó a bölcsõhöz használati utasítással is szolgált, miszerint a bölcsõt õ azért fabrikálta, hogy tartósan szolgáljon. Mert gyerek kell. "Isten áldását nem szabad visszautasítani. A gyerek az õ legnagyobb
áldása." (Anyám könnyû álmot ígér)
"Paradicsom nagy kertjébe
Arany szõnyeg leterítve,
Rengõ bölcsõ reátéve..."
- újra és újra énekelt az édesanya, s ringott a bölcsõ, elõbb Andornak, mert Andrást így becézték a családban; aztán ringott Pistának, ringott Gergelynek, majd Jóskának.
És mit álmodik a gyermek? Mit álmodik az elme? Mert "a gyermekkor az elme álma". A tudatnak még karcolatlan
hófehér mezeje. Derengõ hajnalában merre vezetik az óceánon túli és mélységbõl elõhullámzó emlék-üzenetek? "Az ifjú azé lesz, aki ezt a mezõt szavaival teleírva álom állapotából a gyermeki elmét fölébreszti, aki nem röst elsõnek közölni vele, hogy milyen ügyet kell majd szolgálnia."
A
mindenkori ébresztgetés pedig mesével kezdõdik. Tompa László mesetáltosán érezheti magát: "S nevetve dobbanék a vár elé, / Melynek dühöngõ sárkányát levágva: / Elfúltan érezném, hogy rám borul / Legszebb álmaim teljesült csodája." Füttõ mellett paripának képzelt kicsi székre telepedett, s a
röpítésrõl Apó, vagyis Sütõ Mihály gondoskodott. Szivarra gyújtott, lába elé sercintett, menyének haragos pillantásától kísérve, s már a csordakút felett, a rókalyukas, suvadásos martok felé röpültek; talányos neve is van e vidéknek: Ördögkút. Ahol a "szakadékokban éjfélkor kénköves tüzek égnek,
fehér ruhás kísértetek vijjognak. Az erdõbõl kizúduló szelek ugyanis itt, e puszta ördögség fölött csapnak össze az északi légáramlatokkal". (Fekete Rózsák) Apó meséi gyújtották fel a gyermeki képzeletet. Sütõ Mihály meséiben nemcsak földöntúli lényekkel komázott; tanúsította, hogy a kamarási
mindennapokban is csodálatos emberek járkálnak. Akár élet és halál között is, mint például az, aki a koporsóból feltámadván élete végéig fehér gúnyát hordott. Zetelaki Dániel is így lépked majd Sütõ nagyapó mezõségi tanúságtételébõl fel a Hargitára. "Történetei kidolgozott írásmûvek voltak;
irodalmi betegségek nyoma sem látszott rajtuk, mivel nem a költõi kiagyaltsághoz ragasztott valóságelemeket, hanem a valóságot emelte költõi magasságokba." (Önéletrajz helyett)
A meseparipán a hajdani kisgyerek ül; az Idõ ösvényén feltûnik Orbán János bácsi is, kit a képzelet harsonája
munkaszolgálatos pusztulásából támasztott fel: "déli pihenõben mesét mondtam neked. A társaid erre-arra tekergették a nyakukat, te minden szónak utánanéztél nagy táguló szemmel, izgalmadban a kisujjadat is harapdálva. Széptollú madarak voltak. Verebek között lebzseltünk. Verebek között
lebzseltünk, azért is ámultam el János bátyám széptollú madarain. Cukorkára való pénzt is felajánlottam. Miért választottad inkább a mesét? Nem a mesét választottam. A szavait inkább. A mese gyöngysorából külön-külön raktam nyelvem alá az ékszeres szavakat. Egy leánykát is feldíszítettem akkor
velük. Disznók elé vetette a rubingyöngyeimet. Szép szóval nem lehet madarat fogni, sem tornyot építeni. De ragaszkodást igen." (Engedjétek hozzám jönni a szavakat)
Aki a mesetáltoson ül, nemcsak elõre és felfelé tekint a titkos magasságok felé, hanem ijedten hátra is pillog. A szárnyas
paripa menekít is. "A mese, amely minden idõben jó messzire húzódott a szellemi vámtisztek ütésközelébõl, valamilyen õsi, kollektív akarat megnyilatkozásaként, akár egy maréknyi formátlan anyagot, egész lényemet vette munkába. Mi végett? Nyilván, hogy a legkisebb fiú hitére és konokságára
térítsen. Vagyis hogy egyszer, valahára, miután megküzdöttünk a sárkányokkal, a királyleány kezét elnyerhetjük. Mondanom sem kell: ki, azaz mi volt ez a szépséges leányzó. Álomnyi otthon az otthontalanságban." (Beszélgetés Beke Györggyel)
Benedek Elek apó ugyan már kisbaconi kúriájának
parkjában a fenyvesek alatt pihent, de a Többsincs királyfival, Erõs Jánossal és a Vitéz szabólegény történetével üzent az újabb sereglésben érkezõ cimboráknak. Kiscsizmás, székelyharisnyás, pantallós és mezítlábas unokáihoz így szólott: õrizzétek álmaitokat! Világroppantó erõ lakozik bennük.
Miként Jankó is, egy táltos erejével a tatárok királyát is legyõzheti. Ördögök és haramiák rontják meg a világot, de a legkisebb fiú útját aranytollú madár kíséri, s a Világ csáléra billent kalapja bátorsággal és bölcsességgel helyére igazítható. Elek apó Kemény Bélánéval úri társaságba hívta
kamarási kis barátait. Társaival Sütõ András elfogódottan baktatott fel a Kemény-kúriára, illedelmes köszönés után a cipõt levéve belépett az udvarház agancsos termébe, ahol a báróné Benedek Elek meséit olvasta, aranyozott szegélyû, piros fedeles könyvekbõl. "A táltos lovakon fölszálló hõsök
szabadságát a szõnyegen hasmánt feküdve, arcomat a két öklömre ejtve bírtam csak elviselni, oly nagyon kínozott ilyenkor vágyaim gúzsbakötöttsége. Szemem belefájdult a gyémánthegyek, ezüsterdõk ragyogásába; sajogó szívvel tûnõdtem, honnan vehetném az aranykását nyomjelzõként az eltévelyedés
ellen." (Kenderinges tündérlányok)
Elek apó tündérlányai kenderingbe öltöztek a román Anica néni történeteiben, aki Ion Creangã nyelvén mezei munka közben és esténként mesélt Augustin fiának és ostorfonogató magyar pajtásának: "Visszarántott a földre, megmártogatott a porban, mintegy
ellenterápiát alkalmazva, nehogy ottragadjunk az égi elõkelõségben. Az õ csodái elkeveredtek az út mentén kicövekelt malacainkkal, mesés szegénységünk tárgyi világával. Tündérlányai aranyköntös helyett kenderinget hordtak, amelynek szövése durvább, seprûzi valósággal az ember testét, fürge
mozgásra serkenti. Így ezek a lányok a veszedelemben is rendszerint gyorsabban iramodtak el a napraforgós mezõkön. Mert ékszergyümölcsös helyett Anica néni napraforgótábláiba menekítette, ha kellett, a hõseit, arra gondolva nyilván, hogy éhség esetén olajos magvakat könnyebb rágcsálni, mint
aranyalmát, zafírszilvát és egyéb képtelenségeket.
Elmés fordulataiban a cselekmény kellékeit is helybõl teremtette elõ: égig érõ létrának a csámpás lajtorjánkat, hintónak a részeg lószekeret. Vándorútjához a nyomjelzõ aranykását Fehérlófia ugyanott darálta meg, ahol mi is a töltött
káposztának valót karácsony elõtti napokon, házunktól nem messze a Gyomai-portán mûködõ rezsnyicén, vagyis kézi malmocskán, amit talán még Anonymus atyánkfia is láthatott a maga idejében." A mesetáltos föld és ég, képzelet és valóság között röpítette kis utasát. A meseszárnyhoz az éneklés
boldogító élménye párosult.
Abban az esztendõben, talán éppen amikor Tamási Áron Budapestre érkezett (1933), és az ötvenéves Kodály Zoltán tiszteletére az Operaházban a Psalmust és a Székelyfonót játszották, az ünnepelt mester Pusztakamarásra látogatott. Nem személyesen, hanem egy
"királylány" képviseletében; Kodály Zoltán ikercsillag társával, Bartók Bélával Kamaráson idõzött. "A csitári hegyek alatt..." - énekelték Budapesten a díszlet-fenyvesek között felépített fonóban a jó torkú színházi dalosok; "A csitári hegyek alatt..." - az ének eget ostromló erejével harsogták a
kopacra nyírt mezítlábas kamarási legénykék és leányok a Kemény-kúria parkjában valóságos fenyvesek alatt. Ahogyan az Operaház nézõterén Tamási Áronnal, olyanképp történhetett a mezõségi gyermek-gyülekezetben is: "Virágzanak a szívek, a mozdulatok, a szavak..." Az Anyám könnyû álmot ígérben így
emlékezik a kamarási követjárásra: Éva kisasszony "A vasárnapi iskolai mozgalom keretében népdalokra tanított bennünket. Egy hétre rá, hogy megjelent, már zengett a falu, mint egy óriási hangszer. Vadonatúj hangon, összeölelkezve, valamennyi utcán végigkérkedve fújtuk, hogy a csitári hegyek alatt
régen leesett a hó. Hol vannak a csitári hegyek? Senki sem tudta. Nem is volt fontos. Napközben csapatostul leptük el a fenyvest; a pázsitra hasalva, állunkat és figyelmünket felpóckolva hallgattuk Éva asszony tanításait: találós kérdést, balladát, Bartók és Kodály gyermekdalait. Azután fenyõfák
tetején gyakoroltuk magunkat. Röpködtünk valósággal, mint egy megrészegült rigósereg. Gyönyörködtünk a lelkünkre szabott új ruházatban, ízleltük az átváltozások váratlan lehetõségét, miszerint "ha meghalok, szellõ légyen belõlem". Mikor nyár végén elment, Éva kisasszony, a királylány felfedte
magát: László Dezsõnének hívták. Más esztendõben nem jött vissza, és azután sem. Bartóknak, valamint Kodálynak is az volt az egyetlen látogatása Pusztakamaráson."
Tekintsünk egy képre, a mesés-dalos idõket idézi: talán azért komor a legényke ábrázata, mert énekelne s táncolna már, de az
ünnepi együttlét kedvéért a vándorfényképész lencséjébe kell merednie. Kardigánban, "kopac" fejjel, nagy fekete kalappal a kezében ezért "duzzog a berbécs"? Tán már a kalapot is vigasztalásra nyomták a kezébe, legyen türelmes és mozdulatlan, míg a fényképész úr masinája fényét villantja a
lakodalmas gyülekezetre, hogy az örökkévalóságnak is megörökítse a pillanatot. Ifjabb Székely Gergely lakodalmán készült a kép, Székely nagyapó számára. Az író-unoka idézi föl az egykor volt lakodalmas játék szereplõit:
"Ez itt Erzsi, ugyebár. Mi ez a fehérség a vállán?
- Az a
menyasszonyi fátyol - mondom.
- Minek? - néz rám csodálkozva.
- Õ volt a menyasszony, Gergely bátyám a võlegény. Azért látható fehér virág a gomblyukában.
- Hát a cigányok mit kerestek közöttetek?
- Õk muzsikáltak. Miután a fényképész elment, a szoba sarkába húzódtak,
és reggelig zenéltek. A vendégsereg evett, ivott, táncolt, énekelt. Én is megtáncoltattam a menyasszonyt. Belekapaszkodtam a kötényébe, hagytam, hogy forgasson, mint a körhinta.
- Körhinta is volt?
- Az nem volt. Az máskor volt, vásári napokon."
Az élet-misztérum forgataga
szinte észrevétlen fordult a gyermeki "borzongató titkokkal teli" színjáték világába. "A játék rendszerint valamelyik lakodalom után kezdõdött." Cigánypurdé kórémuzsikán cincogott, s a hat-nyolc éves legénykék összeölelkeztek, orvosságos üvegekbe pálinkát csepegtettek, bokszos skatulyában sütött
kalácsot ettek, ittak, s dalolták az utcán, Lakodalom vanami jutszánkban... Nyakleves csattant, "asszonyi" jajgatás hallatszott, amiként a szülõi portákon valóságosan történt, úgy játszották a gyermekek a porban és a sánc partján az életet. "N. R. volt a menyasszony. Törékeny, gesztenyehajú, kék
szemû teremtés, a homlokán réti virágból font koszorú, vállán fátyolnak nevezett vászontörülközõ. A võlegény fekete epret rázott le a fáról, s annak a levével festett kék cipõt a mezítlábára."
Ám e mulatságban nemcsak a hétéves menyasszony pörgött; forogtak körbe a szerepek is. "...prímás
voltam, elsõ kórémuzsika-hegedûs." "Cini-bú, cini-bú - dünnyögtem végig a fõúton, aztán hogy meguntam, a võlegénnyel egyezkedve szerepet cseréltünk. Õ mondta: cini-bú, s én álltam - virágos kalappal - a menyasszony oldalán." (Kórémuzsika)
Íme az édeni színház: a szerepeket nem osztja
rendezõ, mindenki a maga kedvére választhat aszerint, kinek az életét óhajtja megélni. Milyen sorsot szán magának? Nemcsak a mese képzeletbeli megélt szabadságállapota ez, hanem a cselekvésben is megélhetõ valóság. A tökéletes szabadság állapota, akár az álom. Amiben egy elkezdett, átélt szerep
abbahagyható, és újjal cserélhetõ fel. A végtelenség érzésében az Óperenciás tenger belehullámzott az égbe. S ez a képzelet és valóság között váltó szerep-játék majd dramaturgiai gondolattá is válik, amikor az Advent a Hargitánban Árvai Réka másnapi leánykérõ fõpróbáját rendezi, s önmaga
édesanyját játssza. Káprázatos írói és színpadi jelenet, amint a várandós leány rosszullétével küszködve, önnön édesanyját játssza kedvesének, Gábornak, a mûvész-Mókának. Kisréka is arról az írói emlékezetbeli eperfáról szólítgatja le Gáborát, amit egykori nászházuknak neveztek ki a kamarási
lakodalmazó gyermekek. A játék a gyermekáldás, a születés misztériumát is érintette: bölcsõ készült kóréból vagy napraforgószárból, s abba került a "fából faragott királyfiú". A gyermekek tehát énekelték, játszották az életet, emlékeztek és emlékeztettek is. Megtörtént, hogy a boldogságtükör a
valóságban hamar darabjaira tört, de a gyermekek az EGÉSZ káprázatát tovább dalolták.
Valóban a paradicsom nagy kertjében tudhatták magukat a mezõségi gyermekek, amikor "A jegyzõségrõl egy adjonistenért még csak kihajigáltak, jobbik esetben a falon függõ feliratra mutattak: "Vorbiþi numai
romanesþe" (másként, mint románul, tilos beszélni)."
Vajon a gyermeki gyanútlanság állapotát idézhetjük-e fel, amikor "bevert szájak, kiütött fogak és halottak emléke beszél a húszas-harmincas évek kisebbségi állapotáról? A sajátosság méltóságának lábbal tiprásáról?" (Varázsköreim)

Mi jelenthetett védettséget, és mi adhatta az otthoniasság érzését az elveszett haza helyett, ha csendõrszuronyok között, a kollektív rágalomnak abban a ciklongázzal mérgezett levegõjében kellett élni, amelyben Nicolae Iorga azt mondhatta a parlamentben: "Önök ellopták századokon át ennek a népnek
a lelkét." (Gyárfás Elemérhez szólt a román parlamentben.)
S a felülrõl szított és törvényesített gyûlöletben a Szent Bertalan éjszakájával büntetlenül fenyegetõ sajtó ellen ugyan hol találhatott védelmet a romániai magyarság, bárminemû jogsérelemre? (Octavian M. Dobroþa cikke a
székelyudvarhelyi Román hang az elszékelyesített vidéken címû lap 1936. november 22-i számában.) Fordult volna a genfi Népszövetséghez? Néhány esetben így történt. De a világ politikusai kutya-komédiás vizsgálatokat folytattak, ha egyáltalában megtették és nem utalták vissza a panaszt Bukarestnek.
A csíki javak vizsgálatát például egy japán diplomata vezette. Ugyan mit érthetett az évszázados jogi tradíciókból - tûnõdött rajta Mikó Imre is. Arról is Mikó Imre tudósít, Kis Árpád nyomán, hogy 1933-ban például "4.295 iskola közül 427 magyar állami iskolát és tagozatot tüntet fel" a
minisztériumi összesítõ, s az 1934-35-ös iskolai év végén "Csak 112-ben folyt még némi magyar nyelvû oktatás". A kisebbség általános és tervszerû megsemmisítési politikájában az egyház is egyre nehezebben teljesítheti a nemzetiség megtartásának szellemi feladatait. A román állam újabb és újabb
kisajátítási pereket indított magyar egyházi birtokok megszerzéséért.
A közmûvelõdésnek is a folyamatos szétveretettségi állapotát tudatta Tamási Áron a Brassói Lapokban Ruffy Péter kérdésére: "A legsajnálatosabb jelenség közmûvelõdésünk terén, hogy ügyetlenség és széthullás van. Egyházaink
külön-külön, közmûvelõdési egyesületeink, könyvkiadóink és színházunk: mind külön élnek a maguk keretei között, és ha van, ahol az erkölcsi alap és a nemzeti jelleg egyformán érvényesül, az csupán egyik-másik vezetõ meg nem becsült egyéni érdeme." (1938. április 16.)
Amint más falvakba, úgy
Kamarásra se utaztak a helikoni írók; vándorlásaik során bakancsban, hátizsákkal a versszolgálatos nagyasszony, Tessitori Nóra se toppant be, s még a vándortruppok is elkerülték. Nagy események helyett épp ezért volt jelentõsége a csöndes és állhatatos küzdelemnek, amit Kamaráson és általában a
nemzetiségi létben papok, tanítók, népnevelõk vállaltak. Kórust, színjátszócsoportot, EMGE (Erdélyi Magyar Gazdák Egyesülete) tanfolyamot szerveztek. Buzgólkodhattak a kisdiákok is. Sütõ András egyik ünnepségen szavalta a Hadnagy uramot; máskor segített verset válogatni konfirmálásra, anyák
napjára. "Ezek betanítása nem volt könnyû munka. A nyelvünket törve beszélõ kis mezei Robinson a legnagyobb erõfeszítés árán sem volt képes másként ejteni a szavakat, csak ilyenformán: Anyám csúkja, írta Petõfi Sándor, vagy: Hadnadzs uram, hadnadzs uram, mi bajad van, édes fijam?"
Az omlás
egyéni létekben, a kisebb közösségekben és az erdélyi magyarság egészét tekintve a leverõ tények sokaságában mutatkozott meg. Tamási Áron 1934-ben egyre rosszabb idõkrõl és a létfenntartás gerillaharcairól beszél. Idõs Sütõ András a mindennapi nyomorúságok közepette miért idézheti fel mégis jó
emlékezettel azokat az éveket? Mert az eltávozottak hazatértek: "megházasodtak, férjhez mentek, letelepedtek. Megtelt a házuk gyermekekkel. Akkor megtelt az iskola is, a templom is meg az Orbán Pista csûrje táncolókkal. Az öregasszonyok vasárnaponként a sánc partján ültek, gyönyörködtek a
táncosokban. Volt kit nézzenek. Akkortájt nem tartottunk gyûléseket, temetésen, a templomban és a táncban lehetett a népet számba venni. Az utánpótlást pedig, a gyereket kinn a réteken, ott szoktak nagy csapatokban labdázni, játszani. Hátulsó pár elõre fuss, adsz-e király katonát - ilyesmit.
Évenként megrendeztük a házas emberek bálját. Akkor én is táncoltam anyáddal. Fonó is volt, kukoricahántás, gyapjútépés meg mindenféle összejövetel." (Anyám könnyû álmot ígér)
Szociológus-tudományos összegzésnek is mondhatjuk, ahogyan idõs Sütõ András a megélt tapasztalatok nyomán Kamarás
és az erdélyi magyarság sorsát összegzi. Nyomorúságban is közösségi érzés fûtötte át a mindennapokat. Szülõk, gyerekek - a család együtt van még; a templom, az iskola, a tánc közösségi alkalmai védelmet, erõt jelentettek a hétköznapok zivataraiban. Finom utalással az erózió következõ stációját is
érzékelhetjük az emlékezésében, amikor a gyûlések osztályharcos évtizedeire utal: a közösségi lét jegyében éppen a közösségeket verték szét. Szakmában, emberségben kifosztottan, megalázottan menekültek az emberek, máshonnan érkezett megbízható elvtársak pedig tündököltek; az otthon maradottakat
megalázták, megnyomorították.
Amíg játszó gyermekek népesítették be a mezõt - miként idõs Sütõ András is felidézte -, amíg a lakodalmas játék újabb stációjaként a fából faragott királyfiút a napraforgószárból font bölcsõbe helyezték, azt jelentette: bármennyire is "elesettek, páriák
vagyunk, / testvérek a nyomorban és a bûnben, / sápadtak, bélyeges fegyencek" (Dsida Jenõ: Psalmus Hungaricus), a közösségi élet mindennapjai eredendõ ragaszkodásban, tehát bizakodásban teltek. Ahogyan ekkortájt oly költõi szépséggel Tamási Áron is megfogalmazta, a Szülõföldem befejezõ
jelenetében, édesapja sírjánál, az erdélyi magyarság sorsán is tûnõdve: "Most csend van és hevesen süt a nap. Fénye zuhog a hatalmas temetõre és a bádog sok kereszt tetején ezer csillámban veri vissza. S e káprázatban, az apám és az õsök sírjánál, vajon feltehetem-e a kérdést:
- A miénk ez?

Nem tehetem fel, mert ez kérdés nélkül a miénk. Miénk a fény, amit lelkünkbe fogadunk, s a föld, amelyen élünk és meghalunk."
Ebbe a mélységes kötõdésbe csapódik majd késõbb a társadalmi, politikai, szocialista-forradalmi eszmeiségnek mondott "gránát". Amely valójában a román
nacionalista politika. Az újabb megpróbáltatás jobbára "nem vitte el senkinek a fejét, hanem csak a ragaszkodást a szülõfaluhoz". (Anyám könnyû álmot ígér)
Tavaszra nyár jött, nyárra "vándormadaras õszi napok" következtek, s az idõ múlásában, a játékok helyszíne egyre tágult. Az eperfa
nászi ágya és a mezei térség fokozatos birtokbavétele után újabb és újabb tartományok vártak meghódításra Pusztakamarásból, amelynek "felségterülete" amúgy is "meghatározhatatlan". Nyílik a táj; a gyermek egyre távolabb nyargalászik pajtásaival. A kert aljában a rét, fûzfák a patak mentén; télen a
jégen sisinkázni lehetett; nyáron a sárból gyúrt szekerecskével, a sárgarépából gyártott traktoron, a napraforgószárból elévarázsolt autón, a szánkószerû siklórepülõgéppel távoli és képzeletbeli tartományokig eljuthatott. Nyári forróságban oltotta a szomjat a "bõségesen bugyogó" Csorgó, amelybõl a
kamarási öregek szerint - õk is az öregektõl tudják - Kolozsvárról jövet Mátyás király is ivott. A múlt titokzatos árnyalakjai is feltûnnek. Egyre inkább benépesül a gyermeki képzelet; a tatárkõ alól elõtûnik a lemészárolt gyülekezet, családi emlékezet nyomán, a Kemény-kúria felõl Varga János
bácsi ballag, szekeret tol maga elõtt, benne ül Zsigó báró, kinek "agya beomlott tárna", s rokonságának megvetése kíséri. S hogy ki is e titokzatos elmeháborodott, aki magárahagyatottságában meghalni tért Kamarásra, az majd késõbb tudatosul életre szóló élményként. A tegnapiak sereglésében maiak
is érkeztek, hírelte Szamár, az örökös kikiáltó. A "szakállas, fekete szoknyás szerzetesek" kissé pityókosan, két tojás ellenében próbálták vetítõ masinájukkal megeleveníteni a Názáreti keresztre feszíttetésének történetét. De a "mennybemenetel elmaradt", mert a térítõ ambíciónál a fenyõpálinka
erõsebbnek mutatkozott.
Ám a Megváltó életének és példázatainak magasztosabb színtere volt a református templom. Az öreg Szász Sándor tudományát eltanulta a gyerek Sütõ András, és vasárnaponként félreütés nélkül harangozta egybe Kamarás magyarjait. S ahogyan a lakodalom és a temetés,
olyanképpen a templomozás is az együttlét örömét jelentette. Kétmillió sorstársukkal együtt folyamatosan tapasztalhatták a mezõségiek is: az Úr nem mutat jeleket arra, hogy ügyükben intézkedne. Mégis: sárdagasztó napokban is felkötötték a gólyalábat, a hegyen túlról és a Kiskút völgyébõl is
összejöttek az Isten magasztalására; összetartozási érzésük megerõsítésére. Jenei Sándor tekintélyes prédikátor-társakkal szolgálta az igét. Károli Gáspár uram palástos, szakállas alakja a Szent Bibliával, Szenczi Molnár Albert uram pedig olajágas galambsereggel érkezett:
"Mint a szép híves patakra,
A szarvas kívánkozik..."
- zengte a templomi gyülekezet. Képzeletük bizonyára szerteiramlott. Lehet, hogy egyikük a Csordakút vizébõl merített, másikuk a Csorgóból enyhítette szomját, némely férfiak pedig azért nyeldekeltek levegõvétel közben, mert a szarvas óhajtását átérezve úgy szerették volna, ha abban a
patakban savanyúbor vagy pálinka csörgedez. De a csoda nem a magasságban, hanem a nyelvi együvétartozásban lakozott: a háromszáz fõnyi kamarási eklézsia prédikátoraival anyanyelvén, együtt zsoltározott. S a maga porszemnyi gyülekezeti létével szólt hozzá ahhoz a vitához, amelyet egykori püspökük,
Makkai Sándor a hiábavalóság és reménytelenség érzésében, küzdelmét feladva úgy fogalmazott: "Nem lehet." A kamarási magyarok nem olvasták a budapesti Láthatár vitáját, de õk, "Ó, nem az Alázat, / Csak a megalázottság fiai" mindennapi életükkel, Reményik Sándor üzenetének jegyében élték és
vallották:
"Védd ezt a talpalatnyi telkedet,
Cserépkancsódat és tûzhelyedet,
Utolsó darab száraz kenyered!
De azt azután foggal, tíz körömmel.
Démoni dühvel és õrült örömmel -
Ahogy lehet...
Ahogy lehet..."
(1935. április 11.)
Elemi létükkel képviselték természetesen a "lehet, mert kell!" maradásának parancsát. Mindenféle személyi, szellemi, nemzetiségpolitikai kezdeményezések elszálltak a mezõségiek fölött. A transzszilván gondolat válsága, a felsõbb pártpolitikai harcok nem érintették keserves munkában
megélt mindennapjaikat. Németh László ennek az õsi életben maradási ösztönnek a mûködését világította meg farkaslaki látogatása nyomán, amikor Tamási Áron vendégeként vacsora utáni beszélgetésre összejött a család: "Az ember azt hihetné, hogy húsz ember akkora elnyomatásban, ha összeül, mást sem
tesz, csak politizálgat. Valójában egy politizáló vagy panaszkodó szó sem esett egész este. A rossz híreket megtudtuk a temetõben, s ha annak a beszélgetésnek a súlyos csöndje nyomta is kívülrõl a falat, s az éjszakán kívül egy másik tenger nyomása is érezhetõ volt az elsüllyedt szobácska körül, a
vendéglátók nem fecsegtek fölöslegesen róla. Ebben a faluban még nemigen olvastak újságot, s az élet elnyomorodása fölött nem rajzolódott ki az ország nagyobb félelemmel és reménnyel kísérhetõ színjátéka. A végzet arc nélkül szorította összébb és összébb ezt a népet, s védekezés nem volt más
ellene: csak a humor, ünnepekkor az ének."
Halakként éltek a víz alatt Farkaslakán. És Pusztakamaráson is.
Megváltásra utaló jeleket az Úr nem mutatott. Ellenkezõleg: a Gondviselõ mind több újkori Dandanache és Trahanache (Caragiale darabjának szereplõi) képében ördögökkel
népesítette be a Küküllõ mentét és a Maros völgyét éppen úgy, mint a "mocsárillatú" Mezõséget.
Magukat akarván megváltani a kamarásiak talán ezért is betlehemeztek, kántáltak oly hívõ lélekkel és buzgalommal. Az Anyám könnyû álmot ígér Ha én tudtam volna, hogy Te vagy Mária címû fejezete
bensõségesen idézi fel, amint Piroskával a szívében, szárnyas angyalként a tarka társaság - "foglalkozásra nézve is a lehetõ legvegyesebbek; királyok, szolgák, angyalok, pásztorok, s egy bús apa, Szent József" - útra indult a szent estén. Lakodalmas játékban a fából faragott újszülöttet helyezték
a bölcsõbe, az ünnepen kisjézus került a jászolba. Kora délutántól késõ estig tartó bolyongásukat, a jóhírjelentés magasztos eseményeit kalamitások huppantják vissza a csikorgó havas téli valóságba. Olyanképpen, ahogyan Sütõ András indulás elõtt angyalszárnyát próbálgatva, a létráról elrugaszkodva
a "búzagazt szemelgetõ tyúkok, kacsák közé" zuhant.
Megfigyelhetõ: a karácsony misztériuma milyen eleven Sütõ András emlékezetében. Írói állapotáról is tudósít, ahogy munkásságának különbözõ korszakaiban felidézi gyermekkori zúzmarás karácsonyait. Elõször szinte tudományos alapossággal
vette számba szülõfalujának emlékezetét. 1945 nyarán Faragó József néprajzkutató kérésére gyûjtötte egybe a szokásokat, amelyeket publikált is, így adatai Kodály és Bartók hatalmas gyûjteményébe A magyar népzene tárába kerültek be, legutóbb pedig Balassa Iván Határainkon túli magyarok néprajza
címû monográfiájában bukkantak fel. 1945 decemberében a nyári gyûjtõmunka és az ünnep felmelegítette benne az emlékeket; Falusi karácsony címû írása (Világosság, december 25.) egy kalamitást idéz fel; a tanítóéktól kölcsönkért "buba", mely a Jézuskát jelképezte, elveszett. Árva Gyuri szakadt
zsebébõl azonban kibukkant bal lába, s kiderült a tette; a kislegény húgocskájának szánta, aki olyan babát kért karácsonyra, amilyet a tanítóéknál látott. De az 1945-ös adventen már a Világosság ifjú munkatársaként különösen figyelt a karácsonyi eseményekre. December 13-án arról tudósított, hogy a
Móricz Zsigmond Kollégium diákjai (Mátyás szülõházában laktak) elhatározták: akik kívánják, azokhoz elmennek betlehemezni. A hír érezhetõen melegséggel töltötte el a tudósító szívét. Önmaga emlékeinek fényével szerette volna a várost is megvilágítani, ezért is írta: "A háborúnak vége immár, de
kérdés: megvan-e mindaz, aminek hiányában szürke, hétköznapi nyomorúság a városi karácsony?... mit csinál a városi ember, aki elszakadt már a falu lelkétõl? Mit csináljon az, akivel az õsi hagyomány nem tudta feledtetni a szegénységet?" Ebbeli kérdésében megnyugtatja diáktársainak betlehemezõ
szándéka. Néhány nap múltán (december 19.) pedig Nagykarácsony éccakája címmel a Katolikus Akció rendezte ünnepség eseményeit ismerteti. Márton Áron ünnepi beszédére külön figyelemmel volt: "A szeretet hatalmáról és annak szükségérõl beszélt. Rámutatott az õsi magyar átokra is: a széthúzásra,
pártoskodásra. - Szeressük egymást - mondotta beszéde végén -, ne azt keressük, ami szétválaszt, hanem ami összehoz. Gyûlölködés helyett a szeretet legyen társadalmi életünk megtartó ereje." Az 1946-os esztendõ Karácsonya már nem a hagyomány, hanem a szerelem ihletésében biztatja írásra. Horváth
István Karácsony szombatján címû versével az ünnepi december 25-i számban közölte Kis Kati címû novelláját. A városból János az ünnepekre tér haza, s ahogy "A hegytetõn nézegette kicsire zsugorodott szülõfaluját", és szárnyaival kedvese házára szállna - ez már a novellista Tamási Áron ihletése, s
hogy Kis Kati "virágszemû, sovánka parasztlány" - ez meg Móricz Pillangóját idézi, amint majd leányalakjainak sokasága Hitves Zsuzsika lelkével ragyogja be novelláit. A hazatérõ János már képzeletben sem öltözik se angyalnak, se Szent Józsefnek, mielõbb Kis Katihoz akar jutni. A távolság, az
egykori társaktól való távolodás érzése is feltûnik az írásban. Bizonyosan személyes élmény, ahogy János kedvérõl írván megjegyzi: "Csak akkor keseredett el, mikor észrevette, hogy egyik-másik magázza, vagy ha nem, hát nem szólítja sehogy." Az elkülönítés szándéka elhomályosította a betlehemi
csillag ragyogását. Kis Katit derékon öleli János, amikor apja toppan be, s "úgy néz a fiatalokra, mint jégverte búzatáblára", s hazahívja fiát - "olyan lett hirtelen, mint a lehangolt hegedû", aki engedelmeskedik apjának. A Kis Kati tárca inkább, mint novella, de a bensõséges líra valamit már
elõlegez a Bogár Zsuzsikából, s az Anyám könnyû álmot ígér karácsonyi fejezetébõl is. Noha János Kis Katija helyett az írói emlékezetben Piroska szárnyal. A további karácsonyi emlékeket kutatva Sütõ Andrásban jó idõn át elsüllyednek a kántáló, betlehemezõ kamarási decemberi éjszakák. Talán azért
is, szépségét és fényességét kellene tagadni hitehagyott, latyakos caplatásnak, gúnyolni az áhítatos együttlétet. 1965-ben, a gyûlésezõ elvtársi idõkben a Szamár és pálmafa szatírává kerekedik, mert a rajoni mindentudók cenzúrázzák a szöveget, és Heródes ellen kifogás mutatkozik. De ez inkább
háttérmotívum az istentelen világban.
Említettük már: poétikus esetlenségében merül fel a múlt homályából a karácsonyi szokások rendje az Anyám könnyû álmot ígér lapjain. Távolsággal és mégis szeretettel láttatja a kántáló betlehemezõk igyekezetét, "a valamikor oly fontosnak vélt szereplés
mily komikussá törpült az idõben", jellemezte a külsõ szemlélõ nézõpontjából egykori magamagát is a naplójegyzetekben. Kis Katira, Piroskára és az Advent a Hargitán történetére is igaz, hogy a "szent estének a szerelem nélkül semmi értelme". Ám az Advent már misztérium. A kamarási karácsony este
felmerül benne olyasképp, hogy Réka "Adjon Isten sokakat, / sok karácsony napokat, / bort, búzát eleget, / az üvegnek feneket, / hogy ihassunk eleget" mondókával köszönt be Bódi Vencel házába. De a Nagy Romlás lábánál a csodákat hozó és újabb tragédiákat ígérõ esték a reménykedés végsõ stációját
jelentik. Nem a távoltartás, hanem az azonosság, a megélt misztérium szuggesztiójában idézi fel a történetet Árvai Réka és Zetelaki Gábor szerelmében. S nemcsak az Advent a Hargitán karácsonyi misztériumjátéka nyitja meg Sütõ Andrásban az egykori karácsonyok mai értelmét. A pusztulás tényeit nap
mint nap érzékelve, évtizeddel az Anyám könnyû álmot ígér megírása után már nem a törpeség, hanem az együttlét, az azonosságtudat jelentõsége és megtartó ereje, "az együttes fellépés és szereplés jó bundaszaga" válik fontossá. "A kizárólag magányban születõ írással szemben: a színház eleve
kollektív megnyilatkozás. Ezzel nem mondtam semmi újat. Említettem azonban az anyanyelvi szabad szólás abszolútumát, amely mindent beragyogott e bundaszagban, közönséges szavaink szárnyukon a rendkívüliség aranyporával nyertek új értelmet, és kapcsoltak egybe roppant távolságokat. Olyan
körülmények között, amidõn sorsunkról nem szólhatunk nyíltan, ez a megidézett vagy csupán sejtetett abszolútum - a szabadság reménységeként melegíti föl az emberi szíveket. Ez - sajátos körülményeink között - ha úgy tetszik: színjáték elméleti tanulság is. Kizárólag a mi tanulságunk, mivel
nemzetiségi állapotunkban - kizárólag rólunk van szó. Röpködnek nemzeti nihilista tanítások, miszerint a mi sajátosságunk csupán hamis látszat, vagy legalábbis potomság az egyetemes kategóriák magasságában. De ki tehet róla, hogy az univerziálék között a potomság méretei szerint kaptuk életünket,
hogy ezt egy etnikum parancsa szerint a sajátosság méltóságának részévé avassuk." (Varázsköreim)
A nyelvben bujdosó személyes, írói és kollektív állapota ez. A szíjra fûzött rabság drámai, élet-halál helyzete. Sütõ András tegnapi kamarási életét a mai rabszíjra fûzetettség állapotában "az
anyanyelv kõharapó erejében" álmodja meg. Illyés Gyula pedig Koszorújának gondolatában megteremtve a szabadság állapotát. "Összemosolygás nyelve; a titkon / összevilágló könnyek nyelve; a hûség nyelve; a föl nem adott hit / tolvaj-nyelve; remény laissez-passer-ja; szabadság / percnyi szabadság,
kortynyi szabadság, foglár háta mögötti szabadság / nyelve."
A foglár háta mögötti szabadság nyelve: a mesében, az énekben, a játékban, a táncban és a karácsonyi betlehemezésben. És az irodalomban.
"Az elemi iskolában osztálytársaimnál hamarább tanultam meg a betûvetést. A sikongó
palatábla fölé hajolva, ebéd közben is mámorosan róttam a szavakat. Úgy éreztem: mindahánnyal egy-egy titkot csípek fülön. Még nem tudtam, mit kezdek majd velük, merre s mi végett indítok rohamot. De hogy leírtam a félelmetes szót: báró, máris többnek éreztem magam, majdnem egyenrangúnak a betûk
rácsai mögé vetett fogalommal. A világ birtokbavételének illúzióját éltem át: szavaim vegyes csapatának eszméltetõ, titkos erejét. Más örökségre - semmilyen ingó és ingatlan vagyonra - nem számíthattam... A magaméihoz tehát, közeli és távoli rokonoknál, új szavakat eprésztem. Degenyes fazekas
vándorszékelyek szekere körül ólálkodva, egy-egy friss jelzõt, ikerszót dugdostam a nyelvem alá, s rohantam szívdobogva, mintha kancsót loptam volna: iafia, iafia! Anyám nevetett: pap lesz belõlem. Kérkedtem valósággal, mi mindennek tudom az elfelejtett - vagy soha meg nem tanult? - nevét.

Vitorláim csakhamar összehuttyantak. A magyar irodalomba tévedve föl kellett figyelnem valóságos helyzetemre, miszerint nem erdõbe, hanem bokorba születtem, az anyanyelv diribdarabjai közé, ahol minden, amibõl a legkisebb költõnek is föl kellene ruházkodnia: csupa maradvány, foltnak való
szalagvég, elhullajtott kacat. Téli estéken Arany Toldija tartott ébren, azzal a döbbenettel, mint mikor a szilvafáról hátamra esve szavamat vesztettem. Nem ismerjük a nyelvünket! - kezdett sajogni bennem a felismerés, végét vetvén az iskolai dolgozatírás boldogságának. A világ teremtésének
bibliai homálya vett körül és a bizonytalanság: a vásár végére születtem-e vagy az elejére. A fölszedett sátrak, indulásra kész társzekerek, a lacikonyha körül lerágott és elhajított csontok, a lebontott körhinta látványa - hunyt pilláim alatt a színes hintók, sörényes, kék faparipák káprázatával
- minden - minden cseresnyevásárkor elszomorított. Ez a korai emlékem nyirkos érzésként szivárgott az erõfeszítéseim közé, hogy valamiképpen fölfogjam helyzetünk való értelmét; hogy miért gyakoribb a puszta dudolás, a sejej, sajaj, mint a szöveges ének; miért kellene mezei rokonaimat utánozva a
kutyát kucsának, a macskát matykának ejtenem... Újra és újra visszatértem a Toldihoz. Nyelvünk erdõzúgását hallgattam benne. Miután végigborzongtam a réti farkasokat és Bence hûségében apámra ismertem, miután karizmaimat a Miklóséval összemértem, azzal kötött le tizedszer is, ami kielégített
kalandvágy helyén egyre növekvõ hiányérzetemet enyhítette: beszélni tanított."
S mint Romikával szilvalopás után nadrágszárba, ing alá dugva és otthon a padlás sötét zugában "gyomorrontásig zabálva" a gyümölcsöt, olyan titokzatos izgalom és vad mohóság hatotta át a nyelv új és új
szerzeményeit ízlelve. "A friss szerzemény; szavaim birtokában, többletem miatt a magánynak is enyhe szorongásával, reggelenként úgy ébredtem, mint egy álruhás királyfi, akinek titkos küldetése van: megváltani a senyvedõ nyelvet újabb vásári pofonok árán is; kimenekíteni a "csukot" a romlás
boszorkányvarázslatából, nagy népünnepségen visszaadni "u" hangzójára a vesszõt és az elorzott "ty" betût, amely szinte csúfolkodásképpen került a macska hátára."
Az önkifejezés csikó öröme ez; tágul a világ: madarak, növények, fák, emberi cselekedetek, népek, országok és földrészek nyílnak
meg a gyermeki képzeletben. A boldog utazásokért még a kapun se kell kiszökni - e nyelvi feltarisznyálás a ház csöndes zugolyában zavartalanul folyhatott. "Elemi iskolai dolgozatíráshoz a madarak és fák nevét - a legközönségesebbeken kívül - az otthonról kapott batyuban már nem találtam. A
természeti, tárgyi világnak gyûjtõfogalmakra zsugorodott leltárához vajmi keveset sulykolt belénk a tanító. Vesszõsuhogással hangzott a kérdés: mi virít? - ki dalol? Burján és madár. Keltike, poszáta, gyöngyajak, pipitér, csorbota, csicsörke? Felröppenõ és elszálló üres fogalmak. Olvasmányaimban
Arany János után... királydíszes nyelvi köntösében a hargitai Ábel csatlakozott hozzám, hogy annál sivárabbnak lássék a mi itthoni szegénységünk. A csontra fogott gebe, aki mégis parazsat akar enni." (Anyám könnyû álmot ígér)
Áldott legyen Tóthné Vén Ida, aki betûvetésre tanította és Tóth
Károly tanító úr a mogyoróvesszõ suhogtatásáért: "mi elátkoztuk magunkban a kántortanító urat, pedig a büntetéssel javunkat szolgálta... Gyatra nyelvünket a tenyerünk sínylette meg. Térdünk is némelykor a kukoricán térdeplésben. Messzirõl jött ember volt, nyelvünk bõtermõ vidékeirõl való; dadogó
beszédünk hallatán, s a hol ezért, hol amazért bezárt iskola miatt káromkodva, kékre gerjedt valósággal a szörnyûlködéstõl: atyaságos istene a nyelvi abroncstalanságnak! A küllõitekre fogtok szétesni!... Tóth Károly tanító úr az ég alatt rendezte be nekünk az elemi iskolát, tintás padok helyett a
fûre telepített bennünket. Füvek, fák és madarak nevére tanított; képzeletünket visszavezette régi felleges idõkbe; tatár és török hadakat vonultatott föl a környezõ hegyekre, majd énekeltetett is; Szenczi Molnár Albert volt a mindenkori sugallata." (Engedjétek hozzám jönni a szavakat)

Arany János, Tamási Áron mellett talán a legnagyobb adakozó "õsi szavaink, közmondásaink, jelzõink, igéink, nyelvi fordulataink krõzusa: Jókai". "...Midõn a mi szemünk alá ülteti szépen a változatosság fogalmait is: a pejt, szürkét, feketét, hókát, keselyt, almást, babost, szeplõst, rézderest,
vasderest, sárgát, fakót - mirõl a gyermek sohádon soha nem hallott a gépkorszak idejében." (Jókai örökségérõl)
A Sütõ András iránti tisztelet és ragaszkodás megnyilvánulásaképpen Pusztakamarásra látogató diákok és idõsebb zarándokok kitartó faggatózására, miszerint: "milyen gyermek volt
András?" - Berta néni szülõi "panaszként" egy emléket idézett az anyai szeretettel elmondott történetek között. "Elhajította a vödröt, mikor kértem, hogy menjen a kútra vízért. Még olvasni se hagyják az embert!" - mondta felindultan. De aztán meghozta a vizet, s bújt vissza olvasni, Verne és
Mikszáth világába.
Leleményt kívánt a könyvek szerzése. Az ismerõsök, rokonok nyomtatványai a képzelet és a nyelv szegényes bolyongását ígérték. Nagyapánál régi gazdalapokat, a cipésznél félpengõsöket talált, s a többi gyarapodás: egy szakácskönyv, az elsõ világháború történetének
egyharmada, néhány kalendárium, s a Heidelbergi Kiskáté. "Felderítõ utazásom eredménye egyetlen jó könyv volt: Kuncz Aladár Fekete kolostora. Orbán János bátyámnál találtam, akinek sógora Kolozsváron járt, és egy barátja révén szerezte valakitõl." A tiszteletes klasszikusokat kölcsönöz; noha a
fáját is behordja kamrájába, de Madách Tragédiája nem kerül elõ. A rokoni ajándék már kevéssé magasztos; a Bukarestben szolgáló Erzsi nagynénje Tarzan-füzeteket hozogatott haza. "Olvass történelmet, ne ilyen disznóságokat!" - hangzott az apai figyelmeztetés; hátratekintve az idõben mosolyogva fûzi
hozzá Sütõ András: "Nem tudom, mibõl gondolta, hogy a ponyva disznóság: maga soha egyet se olvasott el."
De az olvasás élményét áthatja a személyes, a megélt élet is. Az ábeli létforma.
Amikor Ábelt édesapja a rengetegben hagyja, õ esti magányában úgy érezte: "a mellemben, a
torkomban s a két karomban, s minden tagomban források szakadnak fel, amelyekbõl bõséges lagymatagsággal buzognak elé a könnyek." De Ábel társaságát Bolha kutya és a kecske mellett a hargitai mindennapjaiban papok, nadrágos emberek, haramiák is jelentették. A gyermek Sütõ Andrásnak Kiskút
völgyében a tikkasztó nyárban nemcsak az erdõ hiányzott. Székely nagyapa beüzent: paprikát kér és - kölcsön a gyermeket. Így töltötte nyarait "egyszál maga - egyszál öregember mellett", Csendes tehén társaságában. Hegyeken és völgyeken vándorolt, napraforgószárból készített pásztori bottal
vigyázta Csendest, s kormányzósági ambíciójára hamar a némaság gyötrõ érzése telepedett.
"...énekelni kezdtem.
Csak hallaná valaki!
Csendes vissza-visszanézett rám. Villás fejének unott mozdulata a legyeknek szólt, nem az énekemnek. De capo al fine harsogtam el az egész
otthoni dallamkészletünket. Kicsi volt, de helyet szoríthattam benne mindennek, ami legfontosabb: az édes tejnek, mivel engem édesanyám fölnevelt; a halálnak, kitõl azt kértem, hogy ha eljön értem, szellõ lehessek, járókelõ holdvilágos mezõben, emberektõl elbujdosott fájdalom; és az átkozott
gyötrelemmé nyilvánított szerelemnek, a százszor elismételt kérdéssel: mért nem virágoztál minden falevelen?
Dalaimból kifogyva, a pacsirta hangját is elunva - mert ugyanazt a trillát fújta naphosszat - a hallgatást kezdtem gyakorolni. Hallgattam ülve, álldogálva és hasmánt feküdve.
Hallgattam tûzõ napsütésben és futó záporban, jégverésben is némelykor. Hallgattam, miközben otthoni beszélgetések emlékétõl bizsergett a fejem." (Engedjétek hozzám jönni a szavakat)
A megélt helyzet hitelesen felidézett lelkiállapota, amely metaforikussá emelkedett az idõben. A hallgatás
bilincsét érzi, a rabságot, hogy nagyapa társalgására se számíthat. "Magyar ember, ha dolgozik, nem beszél." Így egyre erõsödött a gyermeki vágyakozás: "csak hazamehetnék már!". Ábel a magányban is folyamatosan belecsöppen a történésekbe; kalandok, események részese. A gyermek Sütõ András
szenvedett a tétlenségben, a cselekvés-bénaságban és a némaságban.
Gyötrelmes egyedüllét? Az a gyermek számára, ám teremtõ helyzet is - képzelet és emóciók erõsebb mûködésre kényszerültek. A Kiskút völgyi pásztorkodás emléke abban és akkor emelkedik túl önmagán, ahogyan kibomlik metaforikus
értelme. Már nemcsak a tegnapi gyermek némasága, hanem a mai kisebbségi lét elnémító és megnyomorított, egyetemes közérzete. Az is beszédes, hogy a gyermeki némaságban éppen Csendesnek hívják a tehenet, amely "Az Egyetemes Kérõdzés nyálcsomóit" szaporítja e folyamatos emésztésben; süketnéma kutya
is ásítozik Ábel Kiskút völgyi rokona mellett. Tamási Áron erdõrengetege helyett egyetlen szál fenyõ tûnik fel. Amott a sûrûség, itt a pusztaság - magányosan áll a fenyõ. A pusztuló, omló közösségi lét jelzéseként Kelemennek neveztetik. Nagyapa csöndje a várakozásé is, már csak Istennel van
beszélnivalója. Szerterajzott gyermekeit a hiábavalóság érzésében is hazavárja. Miként a sikaszói özvegyország magyarjai, Székely nagyapó is Bódi Vencelként remélte újralátni szeretteit.
Metaforát említettünk a magányos fenyõ, Kelemen jelében. Amiben nem a tegnapi gyermekkel a mai, a
megmaradás módozatain vívódó közösségi ember és író képes beszéde nyílik meg az idõben. Kelemen a némaságban és magányban társ és vigasz. A gyökereivel egyedül állt a nádtetõs ház, a nagyapai porta védelmében. Akár Mikes Kelemen; Rodostóban is zágoni hûségben élt. Az egykori gyermek-megfigyelés
szerint: a kicsi fa az erdõ felé fordult, mintha oda szeretne vándorolni. Az írói tanulság, vagyis metaforikus bölcselete: "A kicsi mindig a sokadalom felé vágyakozik, oda, ahol a nagy erdõ zug, ahol övéi vannak." (TV: Szülõföldem)
Hetek múltán végre készülõdhet; a süket csöndbõl menni kell
haza, mert otthon is van tennivaló bõven! A maradék télire valót berakni, dohányért, gyufáért szaladni Manó és Erzman boltjába, paszulyt válogatni az édesanya mellett! Borsikával és a nyüvesével bíbelõdni? Ez babra munka, a nagyvonalú szemezgetést szülõi fejcsóválás kíséri. Filléreket ugyan, de
napszámot fizettek az urak a mezei munkáért a hajtó gyerekeknek a nyúlvadászaton. Szorgalom, fürgeség, sapka-, kalaplekapó tisztelet, illedelmes magaviselet, kutyamagázás, és a tekintetes úr elégedett. Még üzen is, egyedül rá van szükség. A tekintetes lóháton elfoglalta a lõhelyet, "én meg nagy
kerülõvel és rikoltozva, füttyentgetve, énekelve, hephep kiáltással szöktettem föl a nyulakat". Csak puffogtatni kellett. "Azután felpakoltuk a nyulakat a nyereg mögé, indultunk haza. Õ hazavágtatott, én hazagyalogoltam néhány lejjel a zsebemben." Szomszédokkal s családbeliekkel is emlékezetes
barangoló vadászatokon mezõket, hegyeket járni - Isaila Vasi bácsival vagy Székely Gergellyel -, de önbizalom-erõsítõnek, s legényesnek mégis az édesapa mellett felemelõ érzés a sürgölõdés. "Míg mellette voltam, és egy helyett kettõt lépve, a fejtartásomat is hozzá igazítva, csikóként mindig a
nyomába loholtam, s nyári cséplések idején a hátához bújva magam is szalmában aludtam, és hajnalonként friss kútvízzel mostuk le arcunkról az éjszaka harmatját... Fél szavából is értettem, mi a teendõm, merre kell indulnom." (Anyám könnyû álmot ígér)
A méhek és a kaptár körül segédkezni,
vagy kimenni a Kemence-részben lévõ földre és nyaranta kukoricát kapálni. "Déli alvás helyett, árnyék hiányában, a táj sivárságával küszködtem. Könyökömre támaszkodva hallgattam a láthatatlan bogárvilág egyhangú zümmögését; a látóhatár felhõiben reménykedtem, egy váratlan záporesõben, égzengésben,
amitõl anyám is felriad a feje fölé csomózott kukoricaszálak árnyékából." (Fekete rózsák)
Két hold szántón, fél hold kaszálón részesmûvelõként egyházi bérleten az alig-megélhetés szegénységében. Amikor a gyermekek születtek - emlékezett a televízióban idõs Sütõ András -, ezer-ezer lejt tett
a takarékba valamennyi gyermek nevére. A jövõre tekintõ bizakodásában tette. De "a sors másként döntött". A sors a harmincas évek elsõ fele konverziós törvénykezésének nevében jelentkezett, és a pénz odalett.
Sütõ András nem a nyomor-romantika hivalkodásával, hanem a valóságos szegénység
szociografikus hitelességével idézi a hatvanas években étrendjüket. A verses híradás kötetben nem jelent meg, majd a Nagyenyedi fügevirág címû esszébe épült be:
"Ettünk labodalevest / erdei salátát, gombát / és puliszkát, hígra eresztett szilvaízzel / mezei sóskát, / galagonyát, kökényt,
káposztamorzsát, vackort / vadcseresznyét, / dongó hasából cseppentett mézet, / vércsetojást, a szilvamagot is feltörtük, / akár egy kastélyt, / kalászból markunkba dörzsölt búzát, / döblecet, mézgát, csipkebogyót, / szedret, s kecskemód rágcsáltuk / az édeslevelû fákat, / ettünk pattogtatott
kukoricát, napraforgó magot / és tökmagot, kendermagot, - ó, az be ízes volt! - / pergelt szójababot, répát / s mi mindent, hogy miként a fák / felneveljük magunk." Az erdei-mezei étlap publicisztikus jókívánsággal zárul: "Ezt kívánom, ezt az életerõt! - e vad éhséget és / szomját a jövõnek."
(Ettünk)
Ahogyan Nagy Imre Zsögödön látta ekkortájt az örökösen hajlongó, marokszedõ, vállukon vizet cipelõ asszonyokat, a munkában megfáradt kezeket, a kimerültségtõl a falnak fejet támasztó kendõs asszonyokat, olyanképp éltek, dolgoztak a Mezõség magyarjai is. Amiként másutt is, széles
Erdélyföldön, kiszolgáltatott kisebbségben éltek. Bözödi Györgytõl is értesülhetünk: szövetkezeteket alapítottak például Marosszékben, a titkos szavazás manipulációiról, a Nyárád menti véres sortûzrõl is tudunk, ám a föld emberéhez eljutó átfogó gazdasági, társadalmi és szellemi programmal a
Magyar Párt nem tudott elõállni. Párt helyett pedig az egész kisebbséget átható képviseletre kevés a Brassói Lapok és benne Kacsó Sándor bátor publicisztikája vagy a Demeter János által szerkesztett, rövid életû Falvak Népe.
Egyre határozottabb lett a vágy: szélesebb és mélyebb igénnyel
összehangoltan kell felvetni a romániai magyarság gondjait. A Vásárhelyi Találkozó vállalkozott erre (1937. október), amelyen az oktatásügy, tudomány, mûvészet kérdései mellett szóba kerültek a kisebbség gazdasági, ipari-munkás és földmûveseinek gondjai. S a vásárhelyi ifjúság zászlóbontása, mely
a román-magyar összetartozás gondolatát éppúgy megfogalmazta, mint a Duna-medence magyarságához való kötõdését, nem teljesíthette azt a szép álmot, amit Tamási Áron október 2-i megnyitójában hirdetett, "a választófalak is ledõlnek, amelyek urat és falusit még ma is szembeállítanak egymással: s
végül egy kisebbségi nép egységes társadalma áll elõttünk, mely erkölcsi és nemzeti alapon álló népi demokrácia".
A Magyar Párt az 1938. március 31-i koronatanácsi rendelet szerint - mely egyesületek, csoportok, pártok feloszlását mondta ki - megszûnt, s a királyi diktatúra változatlanul
politikai, taktikai kérdésnek tekintette a nemzetiségi kérdést. Jogi garanciák és magyar szaktekintélyek nélkül fogalmazták meg a kisebbségi statutumot; a magyar közösség Bánffy Miklós elnök vezetésével az egész kisebbségi magyarság képviseletében belépett a Nemzeti Újjászületési Frontba. A
megállapodás pontjait nem teljesítették. Külpolitikai kényszerûségbõl elsõsorban, parlamenti választásokat írtak ki, ám az 1939. május 9-i törvény, majd a június 1-jei választás - Mikó Imrével szólva - a paródia paródiája volt.
Annyiban mégis eredményesnek mutatkozott a népközösség, hogy
politikai keretet adott ahhoz, hogy városokban, falvakban szervezetek alakuljanak, falusi gazdák, iparosok összetartozási érzése nemcsak szakmai, hanem nemzetiségi értelemben is erõsödhessék. Az 1939. november 24-én kormányt alakító Tãtãrescu kisebbségi törvényt ígért, de a román politika "haladó
hagyományaihoz" híven nem tartotta szavát. Bánffy Miklós 1940. január 6-i emlékiratában sürgette a magyar kívánságok teljesítését; erre az egyházaknak póthiteleket utaltak, újabb politikai alkudozások következtek. Amit persze a külpolitikai helyzet, a magyarok kárpátaljai bevonulása is sürgetett.
Dragomir, kisebbségi miniszter parlamenti beszédben önelégülten hangoztatta a kormány toleráns politikáját. A nagyhatalmi játékok egyre erõsebben sodorták a román belpolitikát; a Front feloszlott, erõsödött a fasizálódás. A magyarok pedig várták a magyarokat...
A szegénység nemcsak
ülepítette a gondokat; ihletõ forrást is jelentett a majdani író számára. Sütõ András Albert Zsuzsának idézi fel egy késõbbi novellájának megélt élményét: "Nem nyúlhatunk a szalonnához tavasszal, anyám azt mondta, csak ha majd megszólal a kakukk. Erre én felmásztam a fára, a fa tetejére, elkezdtem
kakukkolni, oly nagy buzgalommal, hogy onnan lepotyogtam, ezért is megkaptam persze a magamét."
"Ezért is" - azt sejteti, mintha természetes és gyakori lett volna a fenyítés. Nem így volt. Szeretet áthatotta szegénységben élt a család. A sapkázás, mint megtorló fenyítés, legfeljebb annyit
jelentett, hogy idõs Sütõ András gépész sapkájával tarkón csapta az éppen helytelenkedõ gyermeket. S ha mégis súlyosabb büntetés következett? Ablaktörés után megkötözés. A hajnali késedelmes hazatérés következménye - egy elhúzódott kukoricahántás miatt - a futtatás és ostorozás, ami a szomszéd
Iuon bácsi kacagásában tetõzött. És korsótörésért egyszer Székely nagyapó is megfenyítette. Azért idézhetõk fel, mert kivételes ritkán történtek. Gyermeket, ha mindennap bántanak, az majd egy ütésre se emlékszik, csak a folytonos bántalomra.
Sütõ Mihály nagyapó a keze ügyébe esõ dolgokat
dobigálta haragjában a helytelenkedõ, zsivajgó unokák közé. Már oltanák el a lámpát, ha meséire nem kíváncsiak, csöndesedjenek. De másért is. Az Egy csupor zsír története majd az ötvenes években lírai melegséggel, lélektani érzékenységgel, emberi és írói hitelességgel idézi fel azt a harcot, amit
az unokák folytatnak nagyapóval a zsír megszerzéséért. Görömbei András Móricz Zsigmond Hét krajcárját említi, és összeveti Sánta Ferenc Sokan voltunk címû novellájával is. A közös jegyeket elemezve megállapítja: "az éhség és a szegénység a gyermeki és a nagyapai dimenzióban elevenedik meg.
Mindkettõt az unoka meséli el, s mindkettõben a nyomor tükrözõdik a nagyapa sorsán keresztül, de Sánta Ferenc a székely ballada vonalán drámaian vezeti végig a témát, Sütõ András pedig humoros mozzanatokkal teszi összetetté a tragikumot, feleselõ párbeszéddel, s a kedélynek sorsot legyõzõ
hatalmával is szól." Amikor a zsírért folyó harcban nagyapó megsebesül, a gyerekek végképp takarodót fújnak, s az alvást tettetõ, szuszogó csöndességben apó a zsírt kenyérhéjjal mártogatja. Mintha a karácsonyi kántáló jókívánság, a kékítõt oldó édesanyát a mennyekben is teregetni látó József
Attila költõiségével zárulna az emlékkép: "Drága nagyapónk, ha fehér bajuszodat a fekete föld meg nem ette volna, most nagy-nagy piros csuprot csináltatnék neked, akkorát, hogy az ég is beleférne, és megtölteném finom ételekkel; tajtékpipát vennék neked és megtölteném illatos dohánnyal;
báránybõrös bundát csináltatnék neked és óesztendõ éjszakáján csengõs szánnal járnám be veled a falut, hogy megengeszteljem a szívedet." A novella-záró körmondat harmonikus szépségére, arányosságára, és ellentétekre épülõ mivoltára hívta fel a figyelmet találóan Tüskés Tibor novellaelemzésében.
(Tiszatáj 1991/8)
De apó zsörtölõdött, mert nemcsak Gaál Mózes könyvére haragudott, mint a novellában. Kolozsvárról is érkezett olvasnivaló. Ilona nagynéni a Bánffyaknál szolgált, s onnan hozogatta a helikoni kiadványokat. Ezek sorában különös élményt jelentett Tamási novellája, az
Ördögváltozás Csíkban. "Versengve olvastuk újra meg újra István öcsémmel." "Szárnyra kapott engem a mesélésnek az a ritka öröme, mely Tamásit - ma így mondanám, mint egy kacagó faunt - lopta a képzeletembe. Egyezkedik a székely és az ördög, egyik a híd alatt, másik a karfán, hogy ugorna belé a
nadrágba. Mint tudjuk, a mélységbe ugró ördög elõl a székely a nadrágot elkapja, mire aztán az megnyekken a jégen. No hallj ide, öcsém, mit mond erre a madarasi, hogy "Ládd-eg, a direkciót nem vevéd jól". Estünk széjjel, mint valami dongák, a nevetéstõl, s énbennem - titkolt vágyaim füstpárái
között - fölsajgott az aranyásók egymás közti irigykedése. Istenem, itt kacag ez az ember, és mekkora aranyröggel a kezében! Mikor találok én ilyet? Semmi se bizonyos, csak az, hogy én soha! Megkacagtatott, fölemelt és porba sújtott ugyanakkor, meghagyván mégis az emberben a vágyat: írni! Mert az
írás, lám: örömteremtés. És öröm talán magának a teremtõnek is." (Vidám siratók)
S a képzeleti világ a mindennapokban, sokszor titkosan, ellesett tapasztalataival is gyarapszik. "Akácos bokrok között hasalva, és mit se törõdve tüskeszúrással, vöröshangya-csípéssel" jó mulatság, akár "egy
ritka õsállat különös szokását" figyelni az ugrándozó tekintetes urat; a léckerítés hasadékán lesni a méhesben szunyókáló és hortyogó Istók tiszteletest; vagy "bekovászolt állapotban" a hegyoldalról szemlélni, amint a felhevült legények Erzsit hajkurásszák a réten.
Óceánon túli mámoros
világ; titkolt szivarozások a templomkertben, galambászások a templom padlásán; "felhevült játszadozás" nyomán pedig tûz emésztette a nagybácsi istállóját, csûrt, szalmakazlat és a gabonával teli hombárt. Hallgatni, amint a vödörrel a csorgóra igyekvõ rokon vagy szomszéd a világ híreirõl beszámol;
téli estéken a füttõ elõtti kisszéken ülve figyelni, mint beszélnek a felnõttek a tegnapi, tegnapelõtti dolgokról - felszabadult kacagások kíséretében. Vigasz a nincstelenségben.
És létünk sejtelmes titkai. Szólnak Kamarás harangjai. A román és a magyar egyház közösen búcsúztatja halottját.

Fekete szalag a bika szarván! A halál fuvintásnyi jelzése még reám való tekintettel is létezik. (Anyám könnyû álmot ígér)
Koporsó! - a "nagypéntek színû szó" és a borzongató legelsõ látvány: Dezméri Máriskó ravatala: a nagymama - örökre távozik.
Nagyapó lehúzta a lámpa
fényét, lassan elcsöndesedett a kacagás, az ágyon közös pokróc alatt fújta a kását a négy gyermek. "Nemcsak kezünk-lábunk: az álmunk is összegubancolódott, reggelenként osztozkodni kellett, hogy melyikünk látta az ablakon beszálló csillagot. Nem te láttad, mert én láttam, hazudsz, álomtolvaj,
engem rugtatok vakszemen, a csillagot csakis én láthattam! Anyám szegény - arany kévekötõnk az oldódás õsi hajlamában - azt sem tudta, melyiknek miként tegyen igazságot, akármilyen soványat is. Osszátok már el azt a vacsoracsillagot, vagy mit láttatok, ügyesen, testvériesen, és ne bakalódjatok.
Lyukas a talpatok, vizes a kapcátok, és csillagokon akadtok fenn. Míg együtt vagytok, viseljétek el a közösködést, ne supakold az öcsédet, istenátka! Áldjátok a sorsotokat, hogy amit álmodtok, a tietek marad. Készül a háború, majd eljön az idõ, s reggelenként az álomhivatalban fogtok jelentkezni,
hogy akár egy tiltott fegyvert, adjátok le, amit hunyt szemmel látni mertetek. Akkor visszasírhatjátok a mai osztozkodást." (Engedjétek hozzám jönni a szavakat)
Lyukas volt a pokróc, s mégis: boldog idõ! Mert nem felügyelték az álmokat. És a csillagok pedig szépen ragyogtak a kamarási
éjszakában.
"A nép dübörögve föláll, a zsoltár pajzsát tartja fájdalma fölé: "Te benned bíztunk eleitõl fogva, / Uram, Téged tartottunk hajlékunknak, / Mikor még semmi hegyek nem voltanak. / Hogy még sem ég, sem föld nem volt formálva, / Te voltál és Te vagy erõs Isten, / És Te megmaradsz
minden idõben!"
Valaki így énekli: üdõben.
Az utolsó hetekben botokkal õrizték a határt. Köröskörül a havasok vésztjóslón hallgattak. A férfiak egy része még Regátban volt vagy hazafelé vándorolt, rongyokban, legyengülve, megalázva. Bánffyhunyad virrasztott, tisztogatta az
olajnyomatokat, a bátrabbja föl is akasztotta. Kossuth búcsúját, s a Haldokló Petõfit. A határban õsi kísértetek susogtak, Básta, Mihály vajda, Hórea, Kloska, s Avram Iancu, a daliás móc. Végre elmúlt a lázálom." - Cs. Szabó László a bécsi döntés és a bevonulás lázas ihletettségében tudósított így
Erdélyben címû, 1940-es õszi könyvesszéjében. Késõbb vallotta meg (Hülõ árnyékban), hogy az ünnepi érzést egy hitvány vezérkari fõnök bemocskolta. A horda mód kivonuló román hadsereg rabló viselkedésérõl Wass Albert Jönnek c. könyvében tudósított. A csoda beteljesülését érezhették több mint
egymillióan magyarok, úgy, ahogy az ezekben a hónapokban íródott Tamási-játék, a Vitéz lélek példázza: a test és a lélek eggyé lehet annyi hányódtatás után. Egymillió magyar úgy vélhette: imádságukat meghallgatta az Úr, de több mint félmillióan úgy érezték: hiába fohászkodtak. Kamarás magyarjai is
tovább vándoroltak a pusztában, és a kiábrándultság érzésével énekelhették Szenczi Molnár Albert zsoltárait. Most következik el igazán a pogány idõ. A darabolás-idõ. Az omlás-idõ.
Mert nem az Úr küldte a csodát, hanem a nagyhatalmi egyezkedés folyományaképp rajzolták a térképet. Bethlen
Bélától, Észak-Erdély egykori kormányzójától is tudjuk, minõ cinikus és önös meggondolások nyomán alakították ki a határokat. 1939-ben, amolyan náci-KGST megállapodás alapon Románia gazdasági és természeti erejének nagy része német érdekeltségbe került. Így aztán a Mezõség iparának jelentõs
hányadát és a gázmezõket is a németek vették kézbe. A természet terepváltozásait követve a Maros vonala ígért volna politikai és etnikai értelemben is "megbízható" határt. Erre számítottak a magyar vezetõk is, ám román szempontból a gazdasági engedékenységnek elõnye mutatkozott:

"Marosújváron akkor már létezett az igen nagy értékû Dolvay mûvek, külföldi belga érdekeltségû szódagyár, melynek energiaforrása a kissármási földgáz volt. A gyárnak ugyancsak külföldi, német igazgatója német vonalon megtudta, hogy hol készülnek meghúzni az új országhatárt, aminek folytán õk
elvesztenék a gázt és így örökre üzemképtelen maradna a gyár. Azonnal Bécsbe utazott és az ott-tartózkodó Göringnél kért kihallgatást, vele okosan és érthetõen tárgyalt és sikerült kiharcolnia, hogy az utolsó órákban a mi kárunkra módosították a határt, s a nekünk járó részbõl kihasítottak egy
óriási zsák alakú darabot, és így Marosújvárt összekötötték Sármással. Ebbe a zsákba belefért az egész Aranyosszék, a felvinci, marosludasi, tordai, sármási, mocsi és kolozsi járások, egyszóval Torda-Aranyos és Kolozs vármegyéknek kb. fele, de a rossznyelvûek szerint ugyancsak belefért mindennek
az óriási területnek ellenértéke is, mert a gyárigazgató nem utazott üres kézzel Göringhez, hanem alaposan fel volt csomagolva" - írta Bethlen Béla. A döntés német elkötelezettsége a magyar területi elgondolásokat súlyosan érintette, gazdasági értelemben is. Rónai András is utal erre: a határrajz
"földrajzi szempontból sem határozta meg ezt a vonalat, és a határ utakat, vasútakat vágott el, Kolozsvár és Székelyföld vasúti összeköttetése megszakadt. Ezért kellett lóhalálában megépíteni a Szeretetfalva-Déda vasútvonalat. A magyar vasútépítõk és geológusok számára igen nehéz feladatot
jelentett ez a Mezõség suvadásos terepén. A beszögellés a Mezõség rendkívüli földgázmezõit (Kissármás) és az arra települt sokféle és jelentõs ipart kanyarította ki Románia javára." (Térképezett történelem)
Göring zsákjába pottyantva a kamarási magyarok hogyan érezték magukat? Sütõ András
így emlékezik: "Az események árnyékát észleltük csupán, ahogyan az fölöttünk elsuhant. A bécsi döntés elõtti hónapokban föltehetõleg szó esett a nagyhatalmak ilyen-amolyan mozdulatáról, de hogy ezt kamarási atyámfiai tárgyalták volna: erre nem emlékszem. A döntés híre váratlanul ért
mindannyiunkat." Újabb idõk román nacionalizmus-rágalmára való tanulságként pedig hozzáfûzte: "Mostanság elhangzanak olyan "történész" utalások, miszerint az erdélyi magyarság a Horthy-revizionizmus titkos hadoszlopa lett volna: ez rágalom és uszítás az erdélyi magyarság ellen."
Ama nagy
nap, a döntés napja emlékezetes számára is. Kolozsvár: a mezõségi gyermeknek a messzi csodaváros. Negyven kilométer, egy napi szekerezés, és mégis: az üveghegyen túl... Korábban csak képzeletének táltosán járt vendégségben Mátyás király szülõvárosában. Addig a katonai határ volt a messziség, ahová
kenderáztató édesanyját elkísérte, vagy távolabbi tanyák, ahová ügyes-bajos dolgokkal, üzenetekkel mezei postásként szalajtották. Tágult a világ földrajzi méretekben is; elõbb még Sármás, a hat kilométeres út jelentett nagy utazást, aztán Régen következett, ahova deszkavásárlásra zötyögött
rokonaival. Következett a harmadik; nemcsak a szám, a cél is mesés: Kolozsvár! Székely Gyümölcsoltó Gergellyel szénával rakott tehenes-szekér tetején indult a kincses városba. Másnap hajnalban érkeztek a piacra, a szénát azonmód eladták. Úgy illett volna, hogy a bágyadó, fecskebúcsúztató nyári
napon a Continental teraszán szivarozó s társaival a dicséretes fordulatban az aggodalom felhõjére is tekintõ Tamási Áronnak odaköszönjön a kamarási legény, de a történelmi idõ sürgetõsnek mutatkozott; épp csak a cselédkedõ rokonság köszöntésére jutott csöppnyi idõ. "Valakik arra biztattak:
igyekezzünk minél hamarabb elhagyni Kolozsvárt, mert nagy döntés lészen és benne rekedünk. Az úton észleltük is a fordulatot. Román katonai egységek masíroztak délnek, s Mocs községben figyelmeztetett egy magyar rokon, hogy a döntés miatt a román parasztok "verik a magyar utasokat". Fõleg a román
vasgárda mezõségi hívei - tagjai? - álltak volt ki a kocsmák elé s faggatták a gyanútlan utast: magyar-e vagy miféle? Bátyám azt mondta: oldjuk ki a bakancsunkat, ha futni kell, könnyû lábbal futhassunk. Majd ezután kioktatott, hogy ha faggatnak: tagadjuk le nevünket. S jól oktatott, mert az
említett községben szekerünket körülvették a románok: mik vagyunk? Gergely nagy hirtelen Szecheli Grigorénak, kamarási román parasztnak vallotta magát, engem pedig kinevezett Erzman úr fiának. Erzman úr gazdag zsidó kereskedõ volt Kamaráson, tekintélyes ember a környéken. Így elbocsátottak. S
nevettünk, hogy verés nélkül úsztuk meg a döntést, mármint a bécsit."
A bizonytalan jövõ menekülésre kényszerítette a dél-erdélyi magyarokat. Több mint százezren hagyták el otthonukat, s a románság is hasonló méretekben távozott el Észak-Erdélybõl. Cs. Szabó László írta: "Erdély félig
felszabadult, s a másik felébõl megtelt menekültekkel. Kétfelé hasadt, mint Báthory András homloka a fejszecsapástól. Mintha a sötét sors folyton törési próbákat végezne az országgal, ott törte ketté, ahol mindig ép volt.
Leszegik / Tördelik / Szállásadó gallyait, / Elhányják / Nem szánják
/ Tûzre vetni ágait, / Vagdalják / S azt mondják: / Nem kár vágni, / Felbárdolni / Minden tagjait!
Magyarország már egyszer cserepekre tört. Most kettévált az Oszthatatlan Erdély is. S vele kettévált a magyar, a román s a szász nép. Egy országot s három népet csonkítottak meg. Húsz év óta
egyetlen folyónk se halhat meg a hazában. Új és múlandó szavakat tanulunk: "Észak-Erdély", "Dél-Erdély". Sohase hallottam gyermekkoromban." Tamási is így vallotta: "Ahogy nézem ezt a csillagot, egyszerre Bethlen Gábor jut eszembe... Mintha az õ egyik szeme volna ez a csillag! De hát hol van a
másik szeme, azt kutatom. Egy kicsit délebbre kerestem, valahol Nagyenyed fölött, amelybõl õ csinált valaha a tudománynak fészket, miközben Erdélybõl tündérkertet varázsolt. De a másik szem sötétben van, mint maga Nagyenyed városa. Mind a kettõ túl fekszik a vonalon. (Piros betûk a hazatérés
napján)
S e töredezettség nyomán birtokok szakadtak szét, üresen maradtak a porták, s az uszuló idõben megbolydultak a családok. A Kárpát-medence trianoni földrengését még állták és bírták a kamarásiak, de az újabb történelmi mordulást már nem viselhették: "Ezután kezdõdött nagy családom
elsõ széjjelhullása. A határ mindössze néhány kilométernyire volt. Embercsempész bandák szervezõdtek hetek alatt. Jó pénzért átlopták a menekülõket Észak-Erdélybe. Kik mentek el? Legelõször azok a férfiak, kiket a munkaszolgálatos sors fenyegetett. A dél-erdélyi magyar férfiakat ugyanis nem
sorolták fegyveres szolgálatra, hanem - mert megbízhatatlan "elemek" voltak - front mögötti munkaszolgálatra vitték õket. Amiként a románokat Észak-Erdélyben. Vagy a zsidókat, kommunistákat. Elment Székely Gergely bátyám, Székely Jóska bátyám, szomszédunk: Orbán István, elment kántorunk: Tóth
Károly. Az elszököttek családja Kamaráson maradt. A menekültek azután titokban haza-hazaszöktek néhány napra. Padláson, pincében bújkálva kerülték a szimatoló csendõröket."
Jól tudtál szaladni - mondta Sütõ András Gergely bátyjának a szülõföldi barangolásról készült tévéfilmben. Gergely az
eredményes kimenet és a dicséret nyomán felidézi a szorító pillanatot: "Észak-Erdélyben voltam, s közben titokban hazajöttem. Tudom is, hogy ki, elárult, hogy itthon vagyok. Ebédelünk, s ugat a kutyánk. Jaj, menekülj! - mondta az asszony, s én kinyomtam az ablakot. Ingben, hajadonfõtt ugrottam ki
a hóba, december volt s nagy hideg, s úgy vettem az irányt Magyarország felé." Félelem szorította együttlétek, riadt készenlétek és menekülések. Nemcsak Gergelyéknél, sok száz és ezer családnál hasonlóképp. Nem a végleges szétszakítottság, az idõleges - ez is Omlás. A kezdeti stáció.
Máskor
csöndesebb és meghitten családias volt a búcsú: "Egy alkalommal Székely Jóska bátyámat Magyarországra való visszaszökésében magam is elkísértem a falu határáig. Éjfélkor indultunk, kerülve mindenütt az emberlakta hegyeket, völgyeket, hogy a dél-erdélyi szökevény visszajusson Észak-Erdélybe. A
határ menti embercsempészek gyakran összejátsztak a román csendõrökkel. Egyik nagynéném például Magyarország helyett így került csendõrkézre. De csak a javait akarták: õt elengedték. Kutas Ferenc bátyám viszont szökési kísérletért börtönbe került. Apámnak sosem támadt szökési szándéka. Õ vállalta
a munkaszolgálatos sorsot Tordán."
De "elvándorolt a cipész, a kerekes, a kovács, a szücsmester - az egész iparunk! -, továbbá hét nagybátyám, kilenc unokatestvérem, öt nagynéném..." (Anyám könnyû álmot ígér)
1940 õszén nemcsak a történelmi rajzás indult el a családban, hanem a
szellemi is. Képzeletbeli paripás repülések, tehénfogatos kolozsvári utazás után a hat elemit végzett legényke, Pista öccsével, Nagyenyedre került a Bethlen Kollégiumba. "Az történt, hogy érdekemben összefogtak a szolgálatos kezek: apám a visszaütõ vasaktól kék körmû kezével útiládát tákolt, a
tiszteletes úr kérvényeket írogatott, anyám inget varrt, foldozott..." Itt megszakítjuk a Nagyenyedi fügevirág címû esszét, hogy a gyermeki emlékezet édesanyáéval egészüljön ki. Varrt és foldozott - így látta a szorongással és lázasan készülõ gyermek, így emlékszik az író az idõ távolából. Idõs
Sütõ Andrásné szavai a készülõdés szülõi gondját is részletezik. Az inget mibõl is varrta Berta néni? "Elrontottam két alsó lepedõt, amit én szõttem kenderbõl, és csináltam a kettõnek - a két fiúnak - két inget. Megfestettem õket világos kékre." Berta néni szépen és árnyaltan fejezi ki a kamera
elõtt: rontott elõbb, hogy varrhasson. Író fia a javára készülõt õrzi meg emlékezetében, az édesanya az otthon maradó gondot is, két lepedõ rontásáról sem feledkezik meg, finom jelzéseként a szülõi szeretetnek és az otthoni szegénységnek. Ágynemûre is szükség volt. Jenei tiszteletes úr biztatta az
édesanyát: kérjen a bárónétól. "Adok nagyon szívesen" - mondta Berta néninek. Író fia egy kis novellabetéttel idézi fel a Nagyenyedi fügevirág folytatásában: "...egy jóindulatú kéz - a Kemény Béláné méltóságos asszonyé - megcirógatta kobakomat, majd azután, hogy a dolognak haszna is legyen, báró
Kemény Anna kelengyéjébõl válogatott nekem paplanlepedõt és párnahuzatokat. Koronás monogramos holmi volt, minek láttán az internátusi mosónõ egészen tavaszig, makacsul - s hangjában egy eljövendõ kisajátítás ígéretével - báró úrnak szólított engem, és akkor sem riadt, már-már tolvajlelkiismeretû
tiltakozásaimat sokallta meg, hanem az elképesztõ különbséget aranycímeres párnahajam és egyéb ruházatom között. Ingemen, harisnyámon ugyanis, anyám hervadatlan ujjainak mûvészi kivitelezésében, családom õsi címere is ott volt látható: foltok, stoppolások egész csillagraja. Ezzel nyertem kegyelmet
s úsztam be a mosónõ jóindulatának kék ege alá. Volt min gondolkoznom. Az izgalmas kaland - amidõn egy téves megszólítás, majd a nyomában elszabadult képzelet felhajtó erejével kidughattam a fejem osztályom kéményén -, az illuzorikus helyzetváltozások természete szerint saját otthoni portánkra
irányította szigorúbban a figyelmem. A tulajdonképpeni Helyzetre, amibõl egy mesésen gethes ló mozdított ki engem.
A falu végén valaki azt mondta: ne menjünk sehová, mert jõ, úgymond, szembe velünk, tán épp egy kanyaron túl, a második világháború. Jenei Sándor tiszteletes uram, kinek az
oldalán szilvás lepényt majszoltam, úgy vélekedett, hogy az nem baj, mivel mögöttünk az Isten."
"Élelmet, terményt, törökbúzát, búzát, szilvaízt felraktunk és elindult a két nagyobbik gyermek. A szekér tetején most is látom õket a tiszteletes urral. Elindultak, én elkezdtem sírni" -
emlékezik Berta néni. Fiai is visszanéztek, könnycsordulásos szorongással: "Én csak szüleimet láttam integetni az õszi porfelhõben, s vélük addig való életemnek ködbe veszõ szigetvilágát, zsombékos létünk otthoniasan meleg és titkos ösvényeit, amelyeken - ha kúszva is - törzsközösségünk tagjai
megtalálták egymást" - így kezdõdött a gyermekkor odüsszeuszi álma. A szekér nyomában felverõdõ por függönyt vont nemcsak a sármási út, hanem a jövõ felé is. Székely nagyapó tanácsára és gyönyörûségére a Bibliát olvasgatta; remélte hát a család, s tán õ maga is: egyszer palástos papként térhet
vissza Kamarásra.
("Merre van Nagyenyed? Isten tudja! Valahol a két fûzfa mellett, ahol a Maros bódorog. Ki volt Bethlen Gábor?")
Gyulafehérváron 1622-ben Bethlen Gábor alapította a kollégiumot. Szellemteremtõ gondolata egy új értelmiség felnevelésére szólt, s ebben a tágas erdélyi
gondolatban az egymás mellett élõ népek építésére is éppen õ adott példát avval, hogy elsõként õ nyomatta ki román nyelven a Bibliát.
A széphalmi Kazinczy Ferenc 1816-os erdélyi útja során Enyedet Sátoraljaújhelyhez hasonlítja: "...de hegyei nem oly tetõsök. Piacán egy kerítés fogja körül a
reformátusok nagy és a lutheránusok kisded templomát. A kollégium ízetlen, szegény épülete s a professzorok lakásai egy egész utcát foglalnak el a nem kis város éjszakai szélében, s szinte a szõlõkig nyúlnak. A kollégium egy hosszában két udvarra osztott négyszöget tesz: az auditórium, a
bibliotéka, a múzeumok a belsõbb soron állnak. A külsõ sor a tógátusok lakásainak van hagyva" - írja úti levelében. A történeti múltat is felidézi, de mintha egy másik nagy hírû iskola riválisa, a pataki skóla fölényes diákjának hangján szólna. Elfeledi említeni azt is például, hogy a Hegyalja
diákjait számûzetésükben éppen az enyediek fogadták be; sorolja a külföldi professzorokat, de az enyediek közül csak a lexikográfus Pápai Párizt említi, és professzor Benkõ Ferencrõl és Apáczairól nincs szava. És hogy például innen rajzottak ki a kolozsvári és az egyetemes magyar színjáték
szolgálatosai, Jancsó Pál, Kontz József, Fejér János, errõl is elfelejtkezett. Kazinczy inkább a magasztosra figyel; a megmaradásért vívott mindennapi küzdelmek elkerülték a figyelmét, mint az is például, hogy a diákok ügyét a tanárok pártolták fel, 1800. december 30-án memorandumban tiltakoztak,
hogy a tisztek önkényesen katonának kényszerítsék a székely diákokat. Mert ha ez mégis így történik, "ifjaknak sorsok és szabadságok alább való lészen, mint a régi jobbágyoké".
Azt viszont még nem tudhatta Kazinczy, hogy innen indul el a keleti homályba Kõrösi Csoma Sándor, s ide érkezik az
a Kemény Zsigmond, akinek Enyeden mûvelt elmetárnái épp Pusztakamaráson omlanak be. Azt sem láthatta, midõn a Kollégiumot, a könyvtárat, a várost és környékét a bosszút lihegõ román hadnép Axente és Prodam havasi serege gyújtotta fel, és mészárolta le a magyar lakosságot: "S a könyveket, melyeket
úgy hozának / száztornyú városokból fiai, / kódexeket, mappákat, bibliákat / írástudatlan horda írtsa ki! / Ideje már, hogy lássa tévedését, / - Nagyságod mindezt bátran mondja el -, / hogy porbasújtott skólánk építését / utólszor még nevében kezdjük el..." - idézte fel a Kollégium üszkös romjait
Jékely Zoltán az 1849-es évbõl.
Az iskola újra felépült 1858-ban, s aztán a Küküllõ-mentérõl, Háromszékrõl, az egykori kisdiákok, református tanítók és papok ajánlásával újra csapatostól érkeztek a gyermekek. Javaiban ugyan megfogyatkozott, ám Bethlen Gábor intelmeit megtartva továbbra is
felkarolta a nép fiait. A fejedelem ugyanis "megtiltotta a fõuraknak, hogy jobbágyfiak tanulását bárminõ formában is megakadályozzák". A minden idõben megmaradni akaró szellem megnyilatkozása ez; tudós Vita Zsigmond szép megfogalmazásában: "a pusztulások megerõsítették a szíveket". Ebbe a múltba
érkezett Sütõ András, a Történelmet idézõ boltívek alá.
Az Áprily Lajos Ady-óráit és bársonyos hangját is õrzõ Vita Zsigmond fogadta a kisdiákot. A könyvtárban pedig irodalmunk klasszikusai hajszolják mohó olvasásba; gyakorta hajnal veti csak ágyba. Móricz Zsigmond például, akinek
"novellisztikája és a mezõségi nyomorúság egyazon világból vétetett, ha földrajzilag más-más helyen is". És Veres Péter, Az Alföld parasztságával! "Jókai és Gárdonyi pásztorízû meleg romantikája gomolygott bennem, s akkor Veres Péter könyvébõl jégesõként zuhogott rám a tények rideg áradása...
fölsorolta az étrendünket, nyomorúságunkat, lótás-futásunkat, a gyûjtögetõ életforma peremén. A friss olvasmányélmény, akár egy injekció, lassan és kábítólag szívódott föl bennem s vetett kérdõjeleket a tûnõdésembe: hová kell az írói mersz, ha nem a közismert dolgok kimondásához? Mi lehet
szigorúbb államtitok egy adott társadalom valóságos közállapotánál? Udvari kincstárak fölfedése sohasem jelentett akkora kihágást, mint például az önkényuralomra vetett írói pillantás" - írta Veres Péterre emlékezve már a hetvenes évek írói és kisebbségi-társadalmi közérzetének tanulságaival is.

Inkább a magánszorgalmú olvasmányok hozták a jelenre való döbbenet élményét, mert a Kollégium értékõrzõ szelleme a tekinteteket tapintatosan és féltõen is, a magasba igyekezett irányítani. A múlt ébresztésében Szász Károlyról inkább beszéltek, mint tanítványáról, Kemény Zsigmondról: "Az
ifjú szíveket megejtõ varázsló Enyeden is Jókai volt. Maros-parti két fûzfájának illúziós romantikája túlharsogta a Kemény Zsigmond-i kiábrándultság, a történelmi rémlátás, a permanens szorongatottság romantikáját. Tanáraink - akik még megõriztek valamit Petõfi bizakodásából - nem vezettek el a
Burgba, ahol édesanyjával lakott, nem látogattunk el Alvincre sem, szülõfalujába, pedig ott van a közelben." (Élet és ábránd - Kemény Zsigmond olvasása közben)
Veres Péterrel, Illyés Gyula Puszták népe címû szociográfiájával felfedezte önmaga és a közösség szegényparaszti, társadalmi,
történelmi helyzetét. Segített ebben a román irodalom is. Anica néni meséibõl kenderinges tündérlányok röppentek föl, de hogy a mese mögött az életet, a tényekben rögzített életet is felismerje, ez már Enyed, a toleráns pedagógiai szellem ereje, és egy román nemzetiségû tanárnõ érdeme. Eminescu
nyelvét tanította és Creangãról, Caragialerõl beszélt: "...olyanformán, hogy nem kutyateremtettézett, nem rikácsolt türelmetlenül kisebbségi kötelességekrõl, nem csodálkozott nemzeti gõggel az elsõ osztályos nebulón, hogy miért nem tud már tökéletesen románul, fülét nem bántotta a magyar szó, ami
érthetetlen volt számára, abban nem sejtett összeesküvést, tehát tisztelte a mi nemzeti nyelvünket is, továbbá: nem gondolta, hogy a Bethlen Gábor alapította kollégiumban elegendõ nekünk a magyar nyelv és nyelvtan fakultatív tanulása is: nem gyártott teóriát arról, miszerint a román nyelv második
anyanyelvünk lenne, jól tudván, hogy az embernek egyetlen anyja van, tehát anyanyelve is csak egy lehet, mondom tehát, nem riasztott meg bennünket, hanem egyszerûen csodás pedagógiai érzékkel megszerettette velünk saját nemzeti nyelvét és a román klasszikusokat. Így aztán még vakációban is kedvem
támadt Creangãt olvasni." (Vidám siratók) Az akkori enyedi Alma Mater szellemét idézi föl, és a késõbbi megsemmisítõ iskolapolitika tényeit is elõsorolja. Sokszorosan bõvített mondatban a mindenkori pedagógiai és állampolitikai türelem parancsát is szépen megfogalmazza. A tények ereje suhintotta
meg Creangã meséiben is, amirõl így vall késõbb: rendkívüli "...az írói szándéknak az a szeme járása, amely képtelen átsiklani a valóság csaholó tényei fölött. Indulj el Creangã valamely hõsével az erdõbe fát vágni; magad is a hidegtõl meggémberedve s éhesen térsz meg vele. Persze túlzás lenne azt
állítanom, hogy kenderinges valóságunkra õ nyitotta rá a szemem; de ott tartom számon tanítómestereim között. Olyan korban, amikor a valóságról annyi mesét írnak, õ még mindig azt példázza: miként lehetséges a mesében is a valóságot írni." (A bölcsõhely parancsai)
Életismerete,
"tréfacsináló kedélyvilága" mellett Creangã gyöngédsége okán is életre szóló élmény. Íróként és szívbéli jóbarátként kíséri Sütõ Andrást további életében: "Megszerettem ezt az óriást a gyöngédsége miatt is. Ahogyan emlékeiben visszahajol a humulesti-i bölcsõ fölé, ahogyan anyja képét aranyrámába
örökíti: az igazi férfilíra példája."
Megfélemlítõ és folyamatosan megtorló, a határmódosítás okán ingerült légkörben a fasizálódás éveinek kisebbségi létében a Kollégium védelmet jelentett a negyvenes évek elején. Ódonságában is õrizte a közösségi szolgálat gondolatát. Majd jelképessé is
emelkedik ez a tûzfelelõsi megbízatás, hiszen a kollégiumi rendben Sütõ András tûzfelelõs is volt. Emlékezését az is fényesíti, hogy a református templom falait oly fenséges orgonazengéssel betöltõ zenetanára, Delly Szabó Géza is megbízta: némelykor otthonában ápolja a tüzet. A jelképes szolgálat
és megbízatás, a kollégium mindenkori képviselete pedig így szólt: "Szerelmed ugyan az irodalom, a magányos foglalatoskodás, ám ahogy kilépsz a kapun, nincs szíved, lelkiösmereted elhárítani atyádfiainak könyörgését: segíts megõrizni a nyelvünket, segíts nekünk abban, hogy önmagunk lehessünk.
Teneked ez kötelességed, hiszen elsõként kerülhettél a családunkból a híres-nevezetes Bethlen Kollégiumba."
A megmaradás népszolgálatára figyelmeztettek a falak, vagyis hírt adni, tudósítani is a kisebbségi létrõl. Az írás titokzatos, sejtelmes kényszere: másokkal is megosztani, tudósítani
a felismert sorsot. A közösségi íródeáki sugallatos megbízatás már a kamarási gyermeket is megérintette, amikor "lapot szerkesztett", s példányait a templomkertben ághegyre tûzte. A nyomozás során, mely a csendõrõrmester képében buzgólkodott, éppen a tettest kérték meg: fordítaná le a verses
"röp"-lapot. Hatósági tolmácskodása nyomán vétkesi mivoltában megnyugodhatott, mert a hivatalos végzés imigyen hangzott: "Nem történt semmi, csak annyi, hogy valaki megbolondult."
Enyeden Vita tanár úr csiszolgatta dolgozatait, s ítélkezett egy-egy jelzõ és mondat fölött. Otthoni történetek
elevenedtek meg arról, hogy "nagyapám miként borult fel a szekérrel, hogyan találkozott egyszer éjfélkor az ördögökkel", aztán, hogy "miként fulladt meg füstben a szomszédunk, aki magányos ember volt, és akkora füstben élt, örökké csodálkoztam, hogy nem fullad meg az az ember". (Írószobám -
Beszélgetés Albert Zsuzsával) Két motívum is feltûnik, amely az írói képzelet moccanását jelzi. A nagyapa egykori mesékben idézte a kamarási határban fel-feltûnõ ördögöket; most a mesék írásban térnek meg a gyermekkor napjaiból. A szomszédember pedig nem fulladt meg, de a valóság fölötti ámulat
Sütõ Andrással továbbgondoltatja a történetet. A mesei és otthoni ihletforrás és az irodalmi élmény is biztatás és megerõsítés. Elsõ versének története az irodalomról való otthoni vélekedések hangulatát tükrözi. Székely nagyapa törülközõbe mormolt imádságát is megszakította, hogy a gazdaság körüli
tennivalókra figyelmeztessen; Sütõ Mihály nagyapa is azt hajtogatta ingerülten: az olvasás bûnös munkátlanság. "Anyám volt a családban az, aki szerette, ha írtam. (Talán valamilyen elfojtott költõi hajlam élt benne.) Egyedül elõtte nem röstelltem az írást. Az ugyanis nem férfias dolog, amikor az
egyik kapál, a másik kaszál, s a harmadik olyasmit csinál, aminek semmi haszna... Anyám valahonnét a párnahajak alól vagy a Bibliából elõvette az elsõ versemet, s kívülrõl elmondta. Bevallotta a tévéseknek, hogy ezt sokat mondogatta magában. Rólunk szól, Illyés hatására írtam valami olyasmirõl,
hogy hiába a nagyvilág, Párizs, inkább az otthon..." - mondta Szemes Piroskának.
Illyés Gyulára emlékszik Sütõ András. De talán a Veres Péter-élmény is megerõsíthette ragaszkodó, vallomásos érzésében, hiszen a Gyepsor címû, 1942-ben megjelent könyvecskéjében olvasható az Én nem mehetek el
innen címû verse - az otthonmaradásnak azt a gondolatát sugallja, amit a felidézett diákkori vers is üzent.
Romantikus az írás, gyermekded a cím: Egy õzike halála. S mégis! Az elsõ írás az elsõ nagy Beteljesülés, a nyomtatott betû felejthetetlen, és többé soha vissza nem térõ varázsa. Egy
õzike halála - Vita tanár úr a Nagyenyeden megjelenõ Szövetkezet címû lapban közölte. A szerzõnél csak az édesanya volt boldogabb, amikor szünidõre hazatérõ fia megörvendeztette írásával. De nemcsak a diákos becsvágy és Vita tanár úr biztatta írásra. A tudományos igény is. A kollégium. Nyári
vakációra egy Kálvin János életével kapcsolatos pályázatot is hirdettek. A kisdiák Jenei tiszteletesnek és históriás könyveinek segítségével merült el a reformáció történetében. Szervét "bûnére" is rábukkant. S hogy belebonyolódott Kálvinnal való konfliktusába is, talán a "kihágások" méltatása,
értelmezése is eredményezhette, hogy csak a "fejcsóválás díját" kapta pályamunkájáért az enyedi kollégiumban.
Otthoni napok, téli és nyári kis- és nagyvakációk követték egymást, midõn "Üres a fejedelem oskolája, / õ maga ott ül az egyik falon, / mohásodó fehér márványba vágva, / hogy
szakállát ne bántsa fuvalom. / Csak néz maga elé a kúriára, / mintha a földön látna valamit: / talán azoknak a lábnyomát látja, / kik egykor futkorásztak itt" - ahogyan Jékely Zoltán felidézi a kollégium nagyszüneti árvaságát. Ilyenkor a könyvtár is csöndes volt. A Móricz-, Creangã-, Tamási- és
Illyés-kötetekkel szünetre hazatérõ kisdiák pedig otthon is leginkább olvasni szeretett volna. Tekintélye volt már ahhoz, hogy bekopogtasson Ugron tekintetes úrhoz kölcsön-könyvekért, ha már elapadt az enyedi könyvtárbeli hozománya. Báró Kemény Béláné is szívesen adott könyvet, egyebek között
jóvoltából ismerhette meg Németh László Bûn címû regényét. De a nagyságos fejedelem tekintete azzal a kérdéssel követte a kisdiák lábnyomát, hogy vajon ha itt derekasan elláttad tûzfelelõsi megbízatásodat, tudod-e a dolgod otthon, az övéid között? Szabad idõben is él-e benned az a belsõ tûzélesztõ
buzgalom, hogy e csöpp Robinson-sziget megmaradását szolgáld? Az otthoni jegyzõségi írnokoskodás hivatalos penzumként adatott. A mezei munka mellett pedig jó szívvel vállalt közösségi cselekvésként adódott a játék öröme: a falu fiaival, lányaival boldog együttlétben énekkel, színi mûkedveléssel
telnek a hetek; nagyszülõk, apák és édesanyák keserû könnyébõl legalább néhány estén kacagással párolják a sót. Mindeneskedni a szellemi, nyelvi megmaradás ügyében - ez az enyedi Alma Mater tartós sugallata. Segítsd a szülõfalu népét! Iskolában, könyvtárban és mindenütt másutt, ahol az édes
anyanyelv és a közösség ügyében segíthetsz! A templomban is, ha nincs kántor. Felment a karzatra, az orgonához ült, s játéka nyomán felzúgott a zsoltár: "Perelj uram perlõimmel, harcolj én ellenségeimmel!" Ahogyan Jékely Zoltán megfogyatkozott marosszentimrei gyülekezete is: "- azt bünteti, akit
szeret az Úr - / s velünk dalolnak a padló alatt, - / kiket kiirtott az idõ gazul."
Úgy érzi: az élõkkel együtt énekelnek a tatárpusztítás névtelenjei, a novolyi temetõ halottai; az orgona zúgása után úszik Kálvin János gyülekezetének óhajtására, hogy felsõbb segedelemre már oly nagy
szükség volna. Annál is inkább, mert egyre inkább hallik a történelem fejszecsattogása.
A faluban magyarok és románok viszonylagos békességben élnek. Székely nagyapát azonban, aki a határban lakott, a szombattelki románok kirabolták - többször is. "Büntetésként", hogy fia, Gergely átszökött
Magyarországra. De a Vasgárda erõsödõ hangjával súlyos a személyes emlékek ideje: mintegy jelezve is, süllyedõben a boldog sziget. Kocsárd felé vonatozván Sütõ András iskolatársainak az Egy csupor zsír történetét mesélte, s az idegen hangra felfigyeltek a részeg vasgárdisták. "Zsidóul galagyolsz
ugyebár?" - kérdezték. S a nemleges válasz is voltaképp oly mindegynek tûnt. Nem a zsidóval, nem a magyarral, hanem a mássággal szemben érzett gyûlölettel megragadták és kihajították a vonatból. Szaporodtak az "ijedelmes" napok; amikor Kolozsvárott magyar diákok románokat bántalmaztak, megtorló
válasz Enyeden készülõdött. Hadiállapot kerekedett a kollégiumban: a kapukat, ajtókat eltorlaszolták, támadásra számítva. A két gimnázium bölcs tanárai valahogy eloltották a parazsat. De egy újabb ostoba kolozsvári akcióra, a román gimnázium megszüntetésére már válaszoltak: bezárták az enyedi
magyar gimnáziumot is. Sütõ András képzõs volt - így maradhatott.
A kisebbségi értelmiség megfélemlítve és fenyegetettségben élt. Méliusz József Sors és jelkép címû könyve kafkai szorongással, a figyelõ árnyak kísérteties közérzetével idézte fel enyedi napjait. A kollégiumi könyvtárban Vita
Zsigmond nyitja meg azt a "gondosan elzárt fiókot", amely "kincseket rejteget". Folyóiratok, a jelenkor sorompón túli üzenetei, akár titkos számjeltáviratok; szellemnyomorító idõkben az eligazodás rejtjeleiként is szolgáltak.
Nagy István, Illyés Gyula, Cs. Szabó László írásaiban elmerülve
Méliusz József egyszer csak arra figyelt fel, hogy kiürül az olvasóterem. A könyvtárban vele borzongva tûnõdünk el az Idõ titokzatos jelein; vajon ki lehetett az a "szolgálatos kisdiák", aki "vigyázva, hogy zajt ne csapjon, végiglopakodik az olvasóasztalok között és elsötétíti az ablaktáblákat.
Fény ne szûrõdjék a könyvtárból a sûrûsödõ estébe. Háború van!" Sütõ András talán ez a figyelmes és tapintatos kisdiák, de az is lehet, hogy Méliusz a Kodály-dalt hallotta tõle is zengeni, amikor a diákok kórusától visszhangzottak az öreg falak. S a "fekete ruhás férfi", aki vezényelt, bizonyára
Delly-Szabó Géza lehetett, akitõl "az anyanyelv és a zenei anyanyelv páros szárnyát" kapták az enyedi diákok.
Méliusz József Kacsó Sándorhoz is ellátogatott. Kacsó Sándor Brassóból költözött Enyedre, hogy változatlanul kisebbségi sorsban, elnyomatásban szolgálja övéit. Heroikus harcot
vállalt, hogy Bukarestben a cenzúrával hadakozva, betiltások, kiadványkérelmezések kálváriájában füzetekkel, gazdanaptárral juttasson szellemi táplálékot a népnek. Így "tartotta fenn az írott szót, az anyanyelvet. A naptár figyelmeztetett e határok között egy nyomorult nemzeti kisebbséget, hogy
folytatódik az élet, a holdtölték szabályos közökben térnek vissza, s a föld, a vetemény, a virág, az állat nyáron, õsszel és télen továbbra is megköveteli a törõdést és a verejtéket, a gondoskodást: a világ és az élet halad tovább...
De hogyan?...
Akárhogyan. Létezni muszáj."
S e szerény, ám az erkölcsieket tekintve heroikus szolgálat-vállalás lám még elutasító szerkesztõi üzenetével is sorsokat tud irányítani! Sütõ András néhány karcolatot küldött Kacsó Sándor címére. "A szerkesztõi üzenetekben válaszolt. Újabb írásokat kért - tüzetesebb megítélés végett." S a mai
író, a tegnapi kisdiák vélhetõ csalódottságát is segítségként érzékeli. "Azóta tudom: micsoda boldogság a kezdõnek - a negatív válasz is. A puszta jelzés, hogy hangját meghallották. Nem baj, hogy rossz, amit írtam. Csak mondjátok! A többirõl majd én gondoskodom! Jobbat írni könnyebb, mint a
szerkesztõi közönyt elviselni."
1943-44: az Idõ és a Történelem fejszecsapásai pedig egyre erõteljesebben zuhogtak.
Otthonról az édesapa levele tudatja: mesemondó Orbán Jánost egy kõ ütötte agyon a munkaszolgálatban. És életének égõ kanócát végleg lehúzta Sütõ Mihály nagyapó is.
"Latinórán a padra borulva sirattam el õt." Elmentek hát a nagy mesélõk, és velük múlt a mese-Idõ is.
Enyeden beköszöntött az õsz, zúgtak a harangok, de nem hívták a kisdiákokat. Elhurcolták Kacsó Sándort, a Brassó melletti Földváron raboskodott; elvitték Elekes Viktort, a Kollégium
rektorát és sok ezer dél-erdélyi társát. A szabadság órája - harsogják és ünneplik azóta is. A történelmi tél újabb mordulásai hallatszottak.
Maniu pedig hallgatott vagy mellébeszélt, amikor Bánffy Miklós Bukarestben 1943-ban a közös kiugrás gondolatát felvetette; Antonescu a zsidó
deportálást csak azért nem hajtotta végre, mert Magyarország se tette. Amikor Magyarország megszállását Hitler elõkészítette, Antonescu felajánlotta segítségét. S hogy a március 19-ét követõ napokban Mihály király fõlovászmestere mirõl tárgyalt a magyar vezetõkkel, azt a történészek máig sem
derítették ki. A magyarokkal oly éber és gyanakvó németek a románokkal gyanútlanok voltak. Bethlen Bélától is tudjuk: augusztus 22-én értesítették Killinger bukaresti nagykövetet a románok kiugrási szándékáról, de õ nem adott hitelt a titkos információnak. Másnap az események hírére a fordulat
bekövetkezett, s Killinger öngyilkos lett. S hogy minek nevezzük az augusztus 23-án történteket? A román történetírás a nacionalista politikai vezetés adott állapotához igazodva elébb a szovjet csapatok erejét hangsúlyozta, aztán a közös gyõzelem ünnepeként méltatták, a diktatúra utolsó
korszakában a szovjet hadi erõrõl már szó se esett, a forradalmi román nép erejének kizárólagos ünnepévé magasztosult. Ebben a koncepcióban persze értelmes kérdések a folytatást illetõen fel sem merülhettek. Az például, hogy a román "felszabadító népi hadsereget" Szalonta térségében miért
futamíthatta meg oly gyászosan a visszavonuló magyar katonaság. S felmerül: a szovjetek nélkül a román hadsereg Észak-Erdély területei helyett a maga erejébõl talán még Dél-Erdélyt is elvesztette volna. Képzelgések és abszurditások rajzanak; talán azért is, mert augusztus 23. negyvenöt évi
éltetése után az 1989. december 22-i fordulat nyomán újabb, Örkény István tollára kívánkozó teóriák hallatszanak: történeti tévedés volt a szovjetekhez pártolni - így a "szuverén-demokratikus" nemzet-koncepció. Ebbõl persze következik egy soha tovább nem gondolható és elhangzó kérdés is: tévedés
volt akkor a szovjetekkel tartani, s háborút viselni az erdélyi "felszabadító" harcokban is?
De kérdéseink valóságos terepére, Tordára tartsunk! A szovjetek oldalán a 4. román hadsereg Kolozsvár elfoglalására készült. A magyar hadsereg ellenállt. Küzdelmét, küszködését az esõzések folytán
felázott, megsárosodott utak is nehezítették. A visszavonulásban száz bivalyra volt szükség, hogy a tüzérség végleg ott ne rekedjen a Mezõség kátyújában.
Menekülni azzal a reménnyel, hogy a pokolból kikerülve magyarként végre emberhez méltó élet ígérkezhet? "Ez még álmunkban sem jutott
eszünkbe. Az embernek egyetlen szülõföldje van. Jobb azt helyben siratni, mint az idegen messzeségbõl." Székely nagyapa is így mondta, õt pedig csak unokája hívta a Kiskút völgyébõl a faluba: "A költözködés nem ingváltás, sorsváltás inkább." A szülõi ház erkölcsi parancsa így szólt: egy sorsunk
van, tehát maradunk.
Ombuz Magyarországhoz tartozott, s a bécsi döntéssel elmenekült kamarási rokonság egy része itt kapott földbérleményt az államtól. "De mert korábban ebben a faluban galád csendõrakció zajlott le, és többek között a bérelt föld tulajdonosát is legyilkolták, félni kellett
az esetleges bosszúállástól is. Magam néhány napra látogatóba mentem Ombuzra, majd a hirtelen változó hadihelyzet folytán - a fronttal szembekerülve - a községet elhagyó rokonaimhoz kellett csatlakoznom. Kétökrös szekérrel indultak északnak, vaktában, világos cél nélkül. Egyik nagynéném férje Vas
megyét szemelte ki magának, odáig akarta családját is eljuttatni. Nem egyeztünk bele. Én a magam részérõl kijelentettem, hogy a fronton is keresztülvergõdöm, vissza Pusztakamarásra. Szék községig jutottunk. Hajnalban oda is bevonult egy román katonai egység. Annak egy tisztje elkobzott tõlünk
mindent. Ökröt, szekeret, ruhanemût, élelmiszert, minden megfoghatót. Kis kakasként szembe pofáztam vele, mire megpofozott és golyót ígért a fejembe. De szerencsére már a frontvonal elhagyott bennünket, mehettünk haza gyalogosan Kamarásra."
Az élet-halál játékok újabb felvonása következett
a hegyek között bolyongó - Székely Gergellyel. Az Anyám könnyû álmot ígérben értesülünk a "közös komédiás nap"-ról a "háború utolsó felvonásának zárójelenetében". A határ közelében román katona állította meg õket, s a vallatás és megfélemlítés - mint a szerencsés végben kiderül - a "vadonatúj
beretvakés" elorzására irányult. Gergely a gégéjére szorított beretva fenyegetettségében a román katonával egyezkedett. (Egy halhatatlan színpadi alakítás) Eltitkolván a szív riadalmait, bohócfestéket varázsolva arcára, a "vidámság szaltójával" lendült át a halálveszedelem mélysége fölött - egy
lélektani remekléssel felidézett fejezetben értesülünk az Anyám könnyû álmot ígér címû naplójában. Arról pedig csöppnyi különbséggel: egyik az elsõ, a másik a második világháborúban. Barcsay Jenõvel beszélgetett, hogy mily hasonló sárkány-veszedelmek közelébe kerültek.
Kipróbálás végett az
elhagyott fegyvereket a kamarási legénykék is kézbe vették: "Két golyót ilyenformán magam is kilõttem, hogy eltaláljak az erdõ szélén egy vastag cserefát. Mai napig az az érzésem, hogy nem találtam el, akkorát rugott rajtam a puska". De a cselekmény bûnös katonai tettnek minõsült, a célbalövõ
társaságot Kissármásra szállították. Istállóbeli fogság, majd pofonzuhatag következett. A "poéta lelkületû", Petõfi életében is jártas kamarási román jegyzõ igyekezett a szabadításban. "A célbalövõ társaságot, meg azokat az öreg magyarokat, akik magyar csendõri parancsra korábban egy hidat
megjavítottak, hogy azon a német páncélosok átmehessenek, a román õrmester sorba állította, s néhány szivarszünet kivételével déltõl napestig pofozta." A magyar kisebbség felszabadulásának elsõ stációjaként. "Engem, miután a magamét megkaptam, az említett jegyzõ kiszólított a sorból. Fuss hamar
apádért. Dehogy kellett futni. Ott sápadozott az ajtónál anyám mellett, aki a falnak esve sírt már órák óta. Apám azután a jegyzõ levelével begyalogolt Tordára a prefektushoz, aki talán katonai parancsnok is lehetett egyszemélyben. Így mentettek föl a fegyverfogás vádja alól." S a tanulság
mindenkori: "Jó tudni, hogy tetteink értelmét azok megítélése hordozza."
Elvonult a szovjet és a román hadsereg. Nyomában újabb, félelmes kénköves füst csapott ki az Ördögség szakadékaiból. A Maniu-horda járta Erdély falvait, városait; s csak Szárazajtán tizenhét ártatlan székelyt
gyilkoltak le. Kalotaszeg északi részében például módszeresen éjszaka törtek rá a falvakra. Több helyen a református lelkész és családja épp hogy meg tudta menteni életét. Feldúlták Kós Károly Varjúvárát, Kendilónáról az idõs Tompa református lelkészt és családját kihajtották az erdõbe és
iszonyatos kínzások után végeztek velük. Bethlen Béla a kormányzásához tartozó terület szomorú tényeit tovább is sorolta emlékiratában: Kispetriben Szabó Géza lelkészt ölték meg, Egeres községben ugyancsak tizenhét személyt gyilkoltak meg ártatlanul. Ma sem tudjuk pontosan az áldozatok számát.
Bizonyos: az irtóhadjáratban ezernél több magyar esett áldozatul. Kamaráson is rejtõzködni kellett. De a hordanépség tombolása közepette megmutatkozott a testvériesség érzése is. Egy manista terrorlegény hosszú kését közelítette Sütõ András édesanyja felé; a szomszéd Moldovan Vasile parancsolt
megálljt: "Eredj innen a késeddel, ember! Ebben a faluban románok és magyarok laknak, de mindannyian össze vagyunk vegyülve, senki nem tudja pontosan: román-e vagy magyar." Ha túlzott is ebben: közös sors igazát és jogát mondta.
Maniu pribékje leeresztette a kést, a bujdosó gyermek is
hazament, és a kertbõl széttekintett a tájon: a Sárkány hóhérló kezének pusztító nyomai mindenfelé: Allegro Barbaro kora; a történelem fejszecsattogása semmisítette meg a fenyves erdõt, elmentek vele a rigók és a piros kontyú harkályok; máglyatûz lángol a kastély udvarán: Kemény Zsigmond öröksége,
könyvek, kéziratok égnek. Üvöltenek a könyvek; üvölt Petõfi, üvölt Vörösmarty; Kemény Zsigmond emléke megcsonkítva, megszenesedve. Õszi köd telepszik a tájra. Függönyt von a távozók után. Rokonok, ismerõsök mentek el örökre. Okádja kénköves füstjét az Ördögség szakadéka. Az erdõbõl kizúduló szelek
fojtó halálszagot hoznak. Fullaszt és nyomaszt - már csak az emlékezet idézheti fel Mano Edelstein, Erzman urat és családját is; Antonescu csendõrei vitték el õket.
Fogatuk Chagall ég felé rugtató lovával indulásra várakozott: "Összecsõdült az utca népe: hová viszik Manó úrékat? Ó csak ide
a közelbe, népszámlálás végett. Nemsokára visszatérnek. Vitték a fûszeresbolt maradványait, a kötõtûket, az almareszelõt. Manó úr, aki engem, valahányszor egy tojással fél pakli dohányért megjelentem, következetesen kisasszonynak szólított, egy tasak cukorkát nyomott a markomba. Ezúttal nem
kellett tojást adnom érte. A gyerekek - Jajnala, Bubala, Gittala, Éva - a nagy utazás várható izgalmainak pírjával az arcukon, sorra elbúcsúztak tõlünk. "Hát szervusz, Éva!" Nagyosan kezet fogtunk, majd félszegen megcsókoltuk egymást. Egy porceláncsésze darabokra törött a földön. Mikor a szekér
elment, összeszedegettem a színes cserepeket. Egyiken madár volt: a gyermekkorom." (Auschwitz)
A baj, amit Kodály Székely fonójában "elénekelnek, eljátszanak" (Tamási) testté, életté lett.
A Legény ismét fönn fekszik a ravatalon.
És nincs, aki mennyet tudna varázsolni a
halottnak; sem mennyet, sem feltámadást.
"Csillagok, csillagok
Szépen ragyogjatok..."
A csillagok szépen ragyogtak és az utat is mutatták. Három hónappal elõbb Tamási Áron úgy érezte, hogy "sírt az õszi reggel", midõn egy ködös hajnalban elhagyta Kolozsvárt. (Október 8-án vasárnap a kiadatlan noteszébe ezt jegyezte fel Tamási: "Este Miskolczy és Haynal [professzorok - A.
L.] azt tanácsolták, hogy menjek. Reggel 1/2 8-kor Molnár úr autóbuszán elhagyjuk Kolozsvárt. Ilyformán nem tudok világosan gondolkodni: visznek; feleségem, Heszke Béla; Diós-Pánczélos vonalon megérkezünk Csákigorlóba.") Amikor a dideregtetõ januári estében (1945) az enyedi útiládával, s hozzá
pityókával, szilvaízzel, zsírral felpakolt rokoni lószekér nyomában Sütõ András ballagott István öccsével és édesapjával, az apahidai hegyen megálltak, hogy megpihenjenek. Letekintett a mélybe: elõtte a kivilágított Kolozsvár. A kincses város! Mesevárossá emelkedett a mezõségi gyermek
képzeletében. Milyen más volt a mostani, az újbóli találkozás! Az egykori futamodásban istenhozzádnyi idõ sem maradt, most remegõ fényeivel szinte hullámzott a város; Mátyás király városa. Amely a bölcsõtõl a koporsóig idézi a nagy uralkodó életét.
Fadrusz János lovasszobra a lábhoz
fektetett bécsi zászlójával a gyõztes államférfit emelte mitológiai magasba. A Szent Mihály-templom tûzvészben pusztult el uralkodásának idején, de mint Erdély mûvészetének tudósa, Kelemen Lajos írja: "A király életének utolsó évében hozzákezdtek kijavításához." A Farkas utcai templom pedig, "Kõbe
épített végakarata" - Balogh Jolán szép gondolatát idézve. (Mátyás király és a mûvészet) Halála elõtti utolsó rendelkezésében szülõvárosának építendõ templomról határozott.
Az igazságos Mátyás biztatóan bólinthatott az érkezõ felé, most meghálálja az egykori hûs és kellemes kamarási forrás
vizét. Olyanképpen, hogy enyhíti az ifjú ember szellemi szomjúságát. Adagolás és méricskélés pedig fölösleges, kortyoljon csak, ahogy gyõzi és kedve tartja.
A remegõ fények nemcsak a pillanat, hanem a város mindenkori rendíthetetlenségét is elõvarázsolják a diákember késõ esti ámulatában.
Heltai Gáspár, az elsõ újhitû pap "szavaiból, mûvébõl gyarapodott ez a város"; Misztótfalusi Kis Miklós nyomdájával s önfeláldozó emberségével. Apáczai Csere János nagy igényû mûvelõdési terveivel építette Kolozsvárt, Sárkányölõ Szent György lovag dárdájával õrzi a Farkas utcát a mindenkori
hovatartozandóságra emlékeztetve. A Farkas utca házai, kövei már zágoni Mikes Kelemen deákot is láthatták.
Az enyedi szellemnek a kolozsvári Református Kollégiumban is tekintélye volt, ezért sem volt akadálya a tanulmányok folytatásának. Internátusi költségeket kímélendõ, szívesen
befogadták egy ideig az apai rokonságnál, a Szamos-parti külvárosban az egyszoba-konyhás lakásba István öccsével. Szûkös a hely Fodor Katalinéknál, de annál tágabb a meghódítandó világ, amely bizakodásra okot adó jeleket mutatott. A Maniu gárdisták tombolását Sztálin hatalmi szóval, a szovjet
közigazgatás bevezetésével megfékezte. 1945. február 5-én megfogalmazódott az a Nemzetiségi Statútum, amely vallási, faji, etnikai megkülönböztetést kizárva máig érvényesen meghatározta a kisebbségek emberi jogait. (Tudjuk: Mihály vonakodott aláírni a dokumentumokat. V. Rãcoasa, a kisebbségi
alminisztérium vezetõje, Párizsban is tisztséget viselõ szociológus beszélte rá.) Végrehajtási rendelkezés sosem készült hozzá, így az elkövetkezendõ évtizedekben ugyan nem vonták vissza, de a hivatalos politika soha nem tartotta be, s nem is hivatkozott rá. A kezdeti hónapokból azonban még
biztató tények említhetõk. Demeter János, aki a magyar Népi Szövetség egyik vezetõje és az Országos Demokrata Arcvonal vezetõségének is tagja, emlékiratának záró lapjain említi: a román-magyar megbékélésnek legkisebb árnyalatai is politikai ügyként vetõdtek fel. Beszédes példa erre a magyarok
Petõfi utcájának elnevezése. Minthogy itt található a Biasini Szálloda, amely Petõfi egykori szálláshelye, a magyarok ragaszkodtak a költõ nevéhez. A románok Avram Iancura emlékeztek, minthogy ebben az utcában mûködött az õ nevét viselõ legjelentõsebb diákotthon. A salamoni döntés így hangzott:
"Osszuk ketté az utcát." Így is történt. S folyt az osztozkodás házról házra, utcáról utcára, intézményrõl intézményre. Gyanútlanul és észrevétlen, a kisebbség örökös toleranciájának kényszerûségében. Folytonosan a testvériség érzésének, bizonyításának engedve. Mert az a rendelet, amely a színházi
épületek kölcsönös használatát hangoztatta, csak arra szolgált, hogy a magyar társulat újra és örökre elhagyja eredeti otthonát, amit a két világháború között már a román hatalom bitorolt, a sétatéri nyári épületbe kényszerüljön.
Amikor Groza 1945. március 6-án kormányt alakított, a
nemzetiségi jogok garanciáit is hangoztatta. Március 8-án Moszkvába küldött táviratára március 9-én Sztálin válaszolt: Észak-Erdély újra Romániához tartozhat! - Mihály Király ugyanis csak enneg ígéretében volt hajlandó törvényesíteni a választások nélkül hatalomra juttatott Groza-vezetést. A
szovjet diktátor jóváhagyásának feltétele: az ígért kisebbségi garanciák betartása. Március 13-án pedig a Mátyás szobrával szemközti tribünön Mihály király mellett már a Groza vezette kormány és Visinszkij szovjet külügyi népbiztos állt, s nézte a demonstrációt. Balogh Edgár idézi fel a
pillanatot: "S az a hatvanezer ember, aki szovjet, román és magyar zászlók alatt az új kormány üdvözlésére felvonult, románok és magyarok vegyest az egész országrészbõl, valóban úgy is érezte, hogy a néptestvériség szivárványa alatt marsol a jövõ felé." De ez inkább az örökösen szépet álmodó
Balogh Edgár képzelete, mert Beke György Magyar Áfiumából már árnyaltabb képet kaphatunk: Mihály király nem mutatott örömet az emelvényen. Jordáky Lajos magyarul beszélt, a román tömegek tüntettek. A nagygyûlés csaknem tragikus tömegverekedésbe fulladt.
A szivárvány pedig csalóka, Tamási
Árontól tudjuk, büntetlenül nem lehet átmenni alatta. A református gimnázium ötödik osztályos tanulója, aki elhagyta a tanítói ambíciókat (édesapja vitába is keveredett majd az ösztöndíjat visszakövetelõ esperesi hivatallal), maga sem maradhat ki a város pezsgõ életébõl. A reál tárgyak szenvedték,
hogy hagyogatta enyedi ambícióit. A testnevelési órák elhanyagolása és a matematikaórák bukfencei különösebb lelkiismeret-furdalással nem jártak; Sütõ András lelke szerint csak az irodalommal akart foglalkozni. De felújuló, tavaszi szívvel végre március 15-ét és Petõfit lehetett éltetni, és a
Gyulai Pál önképzõkörbeli buzgólkodás is több, mint irodalom: közösségi cselekvés. Tavasszal már a Farkas utcai bentlakásban élt. Tanítás idején a barátokkal kirándultak, csatangoltak és a város eseményeit szemlélték. Az élményekrõl késõ éjszakába nyúlóan beszélgettek, vitatkoztak. Mert nemcsak a
békés építkezés módozatait és tényeit kell számba venni, hanem a nyugtalanító jeleket is. Miskolczy Dezsõ professzor köszöntötte a Világosságban a Szebenbõl visszatért román tudományegyetemet (április 15.), amelynek egyik vezetõje és hangadója a hírhedt dák mitológus, Daicoviciu Constantin. Az
elkövetkezendõ hetekben a román diákságban fölerõsödött a mánista indulat. A kizárólagosság, a bitorló szellem máris uralomra tört.
A Magyar Népi Szövetség elsõ országos értekezletére készülõdik, s ebben az önszervezõdésben sürgetõen kívánatosnak érezték a fiatalok jelenlétét. "Az élniakaró
ifjúságnak politizálni kell!" - az április 23-i Világosság keretes üzenetében így szólt Kurkó Gyárfás röpirata. Talán e felhívásától is indíttatva, Sütõ András ötödikes gimnazista pedig levél írásába kezd:
"Kedves Barátom! Nyitott szemmel jársz te is a világban és látod a mai helyzetet.
Látod, milyen borzalmasan messzire sodort minket az élet. Pedig volt idõ, te is tudod, mikor lelkileg is sokkal közelebb állottunk egymáshoz. Én tudom és néha te is érzed: a lelked mélyén valahol még ott lappang egy erõszakkal elhomályosított, eltemetett kép: a gyermekkori emlék. Ugye emlékszel az
utcára és emlékszel a házra, amelyben születtél? Tudom, azt sem felejtetted el, hogy a mi házunkat a tiétektõl csak deszkakerítés választotta el. Gondolj rá vissza, mennyit szaladgáltunk együtt, amíg kicsik voltunk. Mennyi fészket tudtunk az erdõben, amit nem mondtunk el senkinek, ami közös
titkunk volt. És amikor elfáradtunk, és megéheztünk a játékban, milyen édes volt a málé, amit édesanyád adott nekünk. Milyen jó is volt a te édesanyád. Mikor ettünk, a mozgó szájacskánkat nézte és néha megsimogatta a fejünket. Mi néztük egymást és boldogan kacagtunk..." - így indul e baráti
"emlékezés", majd a távolodás stációit említi fel: "Egyszer valamin összevesztünk. Azt mondottad, hogy jövevény vagyok. Én elgondolkoztam azon, hogy vajon ez a szó mit jelent, de valószínûleg magad sem voltál tisztában vele, mi kezdõdik ezzel a szóval a mi életünkben. A szemünkben sötét
virágzásnak indult valami, amit ostoba emberek vetettek el bennünk: a gyûlölet." A "végzetes távolodás" szomorú érzésében kérdezi a továbbiakban: "Nem érzed, milyen kínos és pokoli élet vár ránk, ha tovább is ezen az úton haladunk?... Nem veszed észre, hogy a te homlokod is vérzik, mint az enyém,
s engem is becsaptak, s téged is félrevezettek. S mikor egy magyar diák mellén olyan villámló szemekkel nézed azt a kicsike szalagot, vajon nem gondolsz-e arra, hogy otthon most a te édesanyádnak is olyan súlyos gondok õrlik az életét, mint az én édesanyámnak? S arra gondolsz-e, hogy õk most
segítenek egymásnak hagymát ültetni? Csak mi ne tudnánk együtt dolgozni? Nem gondolsz erre ugye? Pedig ha ezeken elgondolkoznál egy kicsit és feltörné lelked keménységét a felviruló emlék, a közös sors és a közös bánat ismét összekapcsolna bennünket. S képzeld csak el magadban, ha ez megtörténne,
milyen családias élet várna reánk Erdélyben."
A levelet megkapta Balogh Edgár, a Világosság fõszerkesztõje; Katona Szabó Istvánt szalasztotta, ismerné meg a fiút. Másnap délután megjelent: "Ott állt elõttem egy ügyes, hullámos hajú gyerek" - idézi fel a találkozást Balogh Edgár. Megdicsérte
s biztatta: írj máskor is! Ne menj el. Andris elpirult, szabadkozva mondta: nekem vissza kell mennem az iskolába! A cikk a Világosságban május 6-án a Szabad Szó rovatban jelent meg. Ebben a számban Balogh Edgár a Magyar Népi Szövetség kongresszusát köszöntötte "Népünk nagy találkozója elé" címû
írásával. Többszörösen is jelentéses hát e levél közlése: Sütõ András ezzel betoppant a közügyekbe, a nemzetiségi küzdelmekbe. Csak rövid idõre köszönt el a fõszerkesztõtõl, mert íróasztalt kapott a szerkesztõségben, tanulmányait pedig egy év múltán folytatta.
Fél évszázadnál is több idõ
múltán meghökkentõ olvasni Sütõ András levelét. Az Idõ szelíd, kérlelõ hangvételét drámaivá erõsítette. Sütõ András magánemberi és közügyi küzdelmeit tekintve látnoki érzékenységgel megfogalmazta azt, ami bekövetkezett. A félelmekbe szorított, megalázott és pokoli életet. Jelenkori s tragikus
események mellett a dolgozat másért is figyelemreméltó. Az életmû ismeretében tûnik ki igazán: mennyi majd-kibontakozó érzékenység moccan e fiktív levélben. Képzelt címzetthez, a román diákhoz írta sorait. S ez a momentum is sorsszerû jelzés már a továbbiakra. Pusztakamarási gyermekkora, mint
virtuális világ merült fel benne. A magyar és román egymásmellettiség mint sorsazonosság a bizalmatlanság tragikus állapotába fordult. A testvériségi érzéseiben Sütõ András a nyugtalanító jövõt körvonalazta. De ne csak a közügyi jelekre figyeljünk, a szemlélet moccanására is. A levélíró mikesi
attitûdjére, a lírai, személyes hangra. Képzeletbeli román társához szóló vallomásából kitûnik: a keserves, tragikus mozzanatok már-már melankolikus képekkel ("furcsa fény", "vérzõ homlok") a majdani, metaforákban és látomásokban gondolkodó író elsõ jeladásai. A veszélytudat, jövõféltés és
testvériesség mellett szelíd és kérlelhetetlen megfogalmazásban egy fontos gondolat bukkan fel a levélben. Azt írja Sütõ András ötödikes gimnazista: "Engem is becsaptak, téged is félrevezettek." Pontos és szabatos fogalmazás, a Duna-medencében élõ népek pokoli és tragikus marionett-játékának korai
felismerése. Amikor a közös becsapottság tényét említi, a közös felelõsségre és önvizsgálatra utal. Bibó Istvánt idézzük ehhez kapcsolódva, aki az elkövetkezendõ feszültségeket kísértetiesen érzékelte. A békeszerzõdés és a magyar demokrácia címû, 1946-ban írott tanulmányában áll: "A demokráciáért
való lelkesedés csakúgy, mint a fasizmushoz való buzgó igazodás ezekben az országokban mindig szerves összefüggésben volt azzal a területi zsákmánnyal, amit féltettek, vagy azzal a területi konccal, amit reméltek. Bármennyire is okunk van magunk elõtt szégyenkezni azon, hogy mennyire elégtelen
volt az az ellenállás, amit a nácizmus rémuralmával szemben produkáltunk, ugyanakkor fel kell ismernünk azt is, hogy ezen az egész vidéken egyetlenegy olyan nemzet nem volt, amelyik magáért a demokráciáért a jó ügy mellé tudott volna állni, s a maga területi vonatkozású érdekei ellenére is."
A gimnazista Sütõ András a mindennapi és szomorú történelmi tapasztalatokra célozva említette a közös becsapatottságot, amely egy új, megtisztult társadalmi, történelmi helyzetben alapot jelenthet egy közös élet és haza megteremtéséhez. Ám a bibói gondolat szomorúan igazolódott, a
felelõsségvállalás és tisztázás társadalmi folyamata helyett a Duna-medence országaiban, egy társadalmi harc imitációja mögött a nemzeti mitológia továbbépítése folytatódott. Csehszlovákiában egyszerûen likvidáló áttelepítéssel akarták megoldani a magyarság kérdését; Romániában 1944. augusztus 23.
dicsõséges dátummá vált, amely a németek, a fasizmus elleni felszabadító harc kezdetét jelentette, ami Erdélyben és Erdélyért indult mindenekelõtt. Társadalmi és politikai értelemben szó sem eshetett a román "néptömegek" félrevezetésérõl, becsapásairól; õk gyõztek! Ellentétben a magyarokkal,
akiket le kellett gyõzni, fel kellett szabadítani, mert kitartottak a német birodalom mellett. Sem a képzeletbeli barát, sem a mindennapok románjai nem érezték, milyen "pokoli élet" vár "reánk". Mert ez a közös többes a nemzetiségi magyarok számára következett be épp azáltal, hogy a kisajátító
nacionalista román politika a poklot és a lehetetlen életet elsõsorban a kisebbségek számára teremtette meg.
Hangozhattak ugyan a megbékélés és a testvériség szép példái a Magyar Népi Szövetség májusi országos kongresszusán, közölhette a Világosság Kovács Imre Béke a Duna völgyében címû
szép publicisztikáját (május 15.). De ma már kétkedünk, hogy Groza komolyan gondolta volna a MNSZ dévai székházában, amikor azt mondta: "Addig harcolok, amíg az ország polgárai nem megvetett alattvalók, hanem egyenjogú testvérek lesznek"; mert a mindennapok tényei újabb és újabb eseményekkel
cáfolták e szivárványos, s rendületlenül ismétlõdõ baráti szónoklatokat. A Magyar Népi Szövetség a magyar-román testvériség szellemében politizált, de újra és újra tapasztalnia kellett: megkülönböztetõ rendelkezések és intézkedések sújtják a magyarságot. Heroikus harcokat kellett folytatni a
kisebbségvédelem megannyi területén. Kelemen Sándor említi: Szászrégen környékén az MNSZ "864 telepes családot akart telepíteni a magyar szórványokból elõzetes megállapodás után. Mire azonban a telepesek megérkeztek volna, addigra a görgényi havasok román lakói megszállták a falvakat és az általuk
el nem foglalt lakások bútorait, ajtófáit, ablakait széthordták. A legtöbb faluba be sem engedték a magyar telepeseket. Ez a helyzet különösen akkor vált tarthatatlanná, amikor a besszarábiai telepeseket ugyancsak ezekbe a falvakba irányították a magyar telepesek nyakába. A görgényi havasok
románjai, a besszarábiai telepesek és a magyar telepesek között megindult a harc, aminek eredményeképpen ez a korábban virágzó vidék a gazdasági agónia képét mutatja, amibõl természetesen csak a magyar telepes húzza a rövidebbet, különös tekintettel arra, hogy a földosztás két volt vasgárdista
legfõbb irányításával történik." Maniu terrorcsapatainak vérengzését hivatalosan ugyan leállíttatta Sztálin, de az öldöklés alattomosan tovább folytatódott. Nemcsak az imént idézett földosztási manõverekkel. A kisajátítási törvénytelenségek tomboltak más területen is. Az Antonescu fasizmusa elõl
Dél-Erdélybõl Észak-Erdélybe menekülõ magyarok javait az Ellenséges Vagyonokat Kezelõ és Ellenõrzõ Intézet (CASBI) jogtalanul tulajdonította el, sok ezer magyar vált így földönfutóvá. Az MNSZ újra és újra tiltakozott a jogtiprás ellen. Kurkó Gyárfás a Világosságban megjelent cikkére a hivatalos
válasz: egy hétre felfüggesztették a lapot. De a késõbbiekben is a papírellátás hiányaira hivatkozva igyekeztek a Világosság sorsát megnehezíteni.
Aztán tarthatatlanná vált a tanítók helyzete - fizetésüket nem folyósították.
S hogy mennyire éber és besúgóhálózattal ellenõrzött
politikai figyelem mûködött az erdélyi gondolat bármiféle megnyilvánulása irányába, Sütõ András sorsa is példázza. Páll Árpádnak idézte fel. 1945 tavaszán egy számtanóra elõtt felírta a táblára: "Éljen a független Erdélyi Köztársaság Groza Péter elnökletével!... Másnap aztán jött a motorkerékpáros
rendõr és letartóztatott. Megkérdeztem, könyvet vihetek-e? Engedélyével Dsida Jenõ Angyalok citeráján címû verseskötetét vittem magammal. Cellába raktak, rendszerint éjfél körül vezettek elõ kihallgatásra. Nagyobbszabású összeesküvés leleplezésének reményével faggattak, én meg csak azt tudtam
hajtogatni, hogy minden külsõ megbízatás nélkül magáneszmémet írtam föl a táblára, egymagam döntöttem úgy, hogy Groza Péter legyen az elnökünk. Aztán Balogh Edgár közbelépésére engedtek szabadon."
Újra és újra nyílt terrorakciók lobbantak fel. Augusztus 15-én Kolozsvárott a békésen
felvonuló tömegbe lõttek; Sütõ András is ott menetelt, s e gyanútlan lelkesültségben dermesztõ pillanat: a román jobboldal sortüze dördül. "Egy munkás, aki vörös zászlót vitt, közvetlen mellettem rogyott össze, golyóütötten" - emlékszik a Nemzeti Színház elõtti véres napra. Nagy József mellett
Kovács Pál tûzoltó is hõsi halált halt, sokan pedig súlyosan megsebesültek. A kolozsvári tragédia nem kivételes esemény; a Világosság nap mint nap a rettegés és a magyarüldözés tényeirõl számolt be. Augusztus 30-án a színház a Fekete Pétert játssza - tudatja az MNSZ napilapja -, és értesülhetünk a
magyarmacskási terrortámadásról, amit egy Gligor nevezetû személy azért szervezett, hogy a magyarok félelmükben meneküljenek el falujukból. Megtudjuk: Palatka lakói is rettegnek. A másnapi számban Rákosi Mátyás a brassói Népi Egységnek üzente: "Az átmeneti nehézségek ne kedvtelenítsék el" õket.
Újabb és újabb merényletek híre jelzi: a nacionalista és magyarellenes indulatokat a Groza-kormány adminisztrációja nem tudja megfékezni. Gyakran úgy látszik, hogy nem is akarja. Szeptember 10-én például a Világosság arról tudósít, hogy a fejérdi merénylõket néhány nap múltán szabadon engedték; a
közlemény nyomán Kolozsborsa, Kolozsgyalu, Csomafája és Fejérd lakói rettegnek. Szeptember 19-i hír: megkínozták és kirabolták a kajántói lelkészt.
Illyés Gyula ezekben a napokban Erdélyben járt, s naplójában pontosan és érzékletesen örökítette meg azt a kettõsséget, amelyben a romániai
magyarság él: "Naponta érkeznek hírek erõszakoskodásról, van köztük véres, van halálos is. A román reakció nem hagyta el az országot, az állam alsóbb szerveiben a posztjait sem. A magyarság lelkiállapota kettõs. Ha azt mondod: új társadalom - csupa buzgás és remény. De ha külön magyar sorsára
tapintasz: tétovázás, megriadás, sõt szûkölés. És teljes magárahagyatottság." Illyés Gyula a bukaresti Tîmpulban nyilatkozott is: "Erdély nem lehet többé közöttünk civakodás melegágya. A békesség asztalává kell tennünk, mely köré mindnyájan leülhetünk, akik megértjük és szeretjük egymást" -
mondotta, s ennek szellemében Magyar-Román Baráti Társaság alakult meg Budapesten, melyet Tamási Áron "melegséggel és várakozással" üdvözölt (szeptember 21.).
Ám az Illyés említette szûkölést a folyamatosan érkezõ tragikus hírek megerõsítették. Szeptember 23-án Balogh Edgár lapja hírül
adta: a Nagybánya környéki magyarság ellen támadtak; Brassóban orvost vertek össze. Majd: "Védtelen magyar földmûvesasszonyt lõtt le egy nagysármási vasgárdista" (szeptember 26.); a "dévai csángótelep lakóit rémhírekkel üldözik el szülõföldjükrõl" (szeptember 27.). Petru Groza Zilahy Lajoshoz
írott levelében "Harcos testvérünknek" nevezi és meleg baráti üdvözletét küldi Tamási Áronnak (szeptember 28.); és értesülünk arról, hogy dr. Chereºtesiu Victor magyar-román szótárt szerkesztett; s ugyanaznap (szeptember 30.) tudatta a lap: Maniu gárdisták fegyverrel támadtak a türei
szõlõsgazdákra. Elõzõ nap Jékely Zoltán búcsúzott Bartók Bélától; az idõ távolában is szívszorító érzés egymás mellett és egymást követõen olvasni a cikkeket. Bartók Béla leveleiben, naplójegyzeteiben oly sokszor hangoztatta: a népek között mindig megértést tapasztalt, viszályt, gyûlölséget csak a
felsõbb hatalmak árasztanak - s micsoda drámai váltás következett! Bartók még egy másik korra, az 1914 elõttire emlékezett s hivatkozhatott. De a világra törõ apokalipszis megmételyezte a lelkeket. Sárba esett emberi arcunk. A medvetáncoltatás százada: a folyamatos félrevezetettség állapota.
Komor és véres tények nyomán csak erõsödött az elhatározás Sütõ Andrásban, hogy ifjonti hévvel és igazságérzetében egy olyan világot segítsen létrehozni, amelyben nincs helye a nemzeti gyûlölködésnek. S ez a bizalom a Groza-kormány felé sugárzott. A Világosság is ezt igyekezett szolgálni minden
cikkében. András Jánosnak címzett kis levelében Ami az írásban kimaradt (november 26.) Sütõ András is ezt a gondolatot erõsíti. A "fiúgimnáziumi V. oszt. tanuló" - áll neve alatt, bár ekkoriban jobbára nevének kezdõbetûivel jelezte tudósításait. Ha súlyosabb kérdés került szóba, a cikk alatt
teljes neve olvasható, ám alatta tanulói mivolta is feltûnik. Balogh Edgár bizonyára kettõs pedagógiai meggondolással irányította hírlapírói mûködését. Egyfelõl: az Andris fiú, ki titkárként annyi dologban segédkezett, ne higgye oly könnyen újságírónak magát. Másfelõl: lássa az újságolvasó
közönség, íme az új szellemû tettrekész, öntudatos ifjúság hangja szólal meg általa - ez utóbbi alkalmakkor iskolás mivoltát is jelezte. Az András Jánoshoz szóló baráti figyelmeztetés kifogásolta: a magyar-román összetartozás gondolatát ifjú társa nem gondolta végig; valahol a 48-as toborzóknál
elakadt, s ezt követõen gondolatai általánosságba futottak. Figyeljünk a képre is, amivel Sütõ András a hiányérzetét kifejti: "S amikor az általánosított "baráti megbékélés"-t olvastam, a fecske jutott eszembe, amelyik röptében érinti a víz felszínét." Nemcsak diáktársának szól, magamagában is
tûnõdik a továbbiakban: "Mi a baráti megbékélés útja és módja? Ez már a Ma kérdése, s erre nincs felelet az írásban." S nincs erre felelet Sütõ András baráti levelében sem, hiszen mestere, Balogh Edgár kedves példáit, Bãlcescut és eszmetársait említve, a jelenhez érve, már õ is elbizonytalanodott.
A nyugtalanító mindennapokban már nehéz volt érvényes és elõremutató emberi mintákat találni.
Olvasva a Világosság cikkeit s a Magyar Népi Szövetség szónokainak beszédeit, bizony túl szûk és monoton ez a testvériségi-példatár. Bãlcescu és újra Bãlcescu; a 48-as példát idézte, miközben a
mindennapok újra és újra olyan véres és elrettentõ tettekrõl szóltak, mint aminõket az egykori, száz évvel korábbi forradalomban a havasi útonállók mûveltek.
Az újságíró-gyakornok a tágabb történelmi-társadalmi dimenzióban kisebb-nagyobb közösségi ügyekben is felszólalt. Megfigyelhetõ:
mindahányszor közösségi-szellemi tennivalók ügyében tudósított. Segítséget kér a falu a városi ifjúságtól címmel (1945. június 12.) az a gondolat foglalkoztatja, hogy miként segíthetnek a városban tanuló fiatalok. Például: esõs délutánokon, vasárnaponként "felolvasásokon ismertethetnék az MNSZ és
a Józsa Béla Athenaeum kiadásában megjelent könyveket". Aztán néphagyományok, tájszólások, dalok lejegyzésével is szolgálatoskodhatnak. Vállalhatják "vasárnapi iskolák, napközi otthonok vezetését". Viszonzásként pedig: "Az ifjúság kapna cserébe jó levegõt, megújuló életkedvet, friss habos tejet,
ami nincs vízzel keverve". Az imént a képes beszéd elsõ moccanására utaló jeleket említettük; most egy másik szín, az ironikus árnyalás már-már idillbe futó képét színesíti. A kisdiák kollégista társaival bizonyára morgolódott reggelenként: híg tejet mértek csészéjükbe, s ezért e csalogató
szempont. "Föl hát munkára! Erdély falvai várják az ifjúságot tárt karokkal és szeretettel!" - zárul e lelkes biztatással a cikk. Felhívását a cselekvés példájával is nyomatékosította. Említettük: 1945 nyarán Faragó József néprajzkutató kérésére Sütõ András összegyûjtötte Pusztakamarás karácsonyi
szokásait, édesanyja dalait, amelyek bekapcsolódhattak a tudomány áramkörébe is.
Közösség-érzékenységet említhetünk, s az elkövetkezendõ írások és tudósítások szinte mindegyike a társadalmi közösségélet közvetlen jeleit kutatta. Színjáték a gyárban címû írásában (október 17.) egy mûkedvelõ
Dandin György elõadásában a nézõk tekintete és tetszése érdekelte: "A munkások csillogó szemmel figyelik a színpadról áradó szép és igaz játékot... Egy mellettem ülõ fiatal munkást figyelek. Arca mint a mostani idõjárás; néha elkomorul és ökölbe szorul a keze, néha meg egészséges kacagás szakad
fel belõle. A háromszáz éves klasszikus megtalálta útját a munkásság felé." Más alkalmakkor is ezért foglalkozott szívesen színi eseményekkel. Benedek Marcellel beszélgetett abból az alkalomból, hogy dramatizálásában mutatta be az Állami Magyar Színház a Ludas Matyit (1945. nov. 17.). Móricz
Zsigmond is szóba került, némi pontatlansággal, mert az interjúban Benedek Marcell szerint "még 1913 körül átírt belõle három jelenetet", holott Móricz teljes színdarabokat készített. A beszélgetés a társadalmi hasznosság gondolatával zárult: "...meg vagyunk gyõzõdve arról, hogy az emberek
lelkében eddig csak középiskolai emlékfoszlányként kísértõ Ludas Matyi ezután mély és megrázó élménnyé válik".
A Világosság gyakornoka ellátogatott a székely alkalmazottak Kötõ utcai székházába. Az 1936-ban alakult egyesület, mely négyszáz tagot számlált, egyre szûkösebben élhetett;
lakáshiányra hivatkozva elvették helyiségeit, ezért is oly hangos a tudósítás alcíme: Helyiséget a székely ifjúságnak! A cikkbõl kitûnik Sütõ András riporteri érdeklõdése is. Hogyan jutott a fiatalok közé? Az utcán haladva citeraszót hallott s betért, hogy megnézze, mi történik odabenn.
Tájékozódik és beszélget; a fiatalok elmondják: Szigligeti Csikósát készülnek elõadni. S talán az is a riporteri érzékenység és a személyesség jele, hogy akit megszólaltat, az a család szétszóródásáról beszél: a szegénység szétkergette a világba a nagycsaládot. Jellemzi Sütõ András tájékozódási
érzékenységét a következõ kérdés is: "Hazamegy-e az ünnepekre?" A válasz: "Hazamennék én, de a gazdám nem enged. Amíg otthon voltam, mindig én voltam a betlehemesek vezére." Sütõ András képzeletében nemcsak decemberben, hanem már korábban is felbukkan a betlehemes hangulat: többször is tudósított
karácsonyi ünnepségekrõl, s a december 25-i számban a Falusi karácsony címû írása a maga gyermekkori emlékét is megidézi.
De az 1945-ös esztendõ Sütõ András életében hírlapírói hivatása mellett felszabadító szellemi élményeket is jelentett. Korábban folytonos kisebbségi létben, elzártságban
élt, s most szinte rászakadtak az élmények: a könyvesboltokban a magyar és a világirodalom klasszikusait vásárolhatta meg, folyóiratokhoz juthatott; Józsa Béla Athenaeum kiadványai, vagy a Móricz Kollégium gondozásában megjelent Illyés Gyula a Honfoglalók között címû könyve nagy élmény számára. A
korábbi megnyomorított állapotból a felszabadultság érzése töltötte el. Láthatta a Magyar Színház elõadásait. Eszméltetõ számára Tamási Csalóka szivárványa; Németh László írásai nyomán magas a mérce: a színház népszolgálatának szelleme. Ebben a jelben örvendett Benedek Marcell Ludas Matyijának.

Kolozsvár a társadalmi és szellemi felszabadulás pezsdítõ élményét jelentette. 1945-ös esztendõben nyílt meg az 1848/49-es szabadságharc emlékét idézõ ereklyemúzeum; ügyeiben, amint az Erdély szabadságharca címû kötet kiadása körül, Bözödi György tette a legtöbbet. Oka volt hát, hogy vele
is beszélgessen. Szervezõdik az Erdélyi Múzeum Egyesület, megalakult az Erdélyi Magyar Gazdasági Egyesület; életre hívták a Petõfi Alapot, amelynek legnagyobb mecénása Márton Áron. 3 millió lejjel segítette, megalapozva vele az egyetemi ifjúság tanulmányi, közmûvelõdési épülését. És a Móricz
Kollégium jövõjét is. Õsszel Sütõ Andrást is ez a kollégium fogadta be Szabó István jóvoltából, aki a kérdésekre jól válaszoló kisdiákot felvetette az egyetemisták otthonába. Kolozsvár valóban szellemiekben lett kincses város, ahol: "Egyforma szenvedéllyel csaptam le - ha rábukkantam boltban vagy
antikváriumban - Illyés Gyulára és Arisztophanészre, Tamásira és Babitsra, Reményik Sándorra és Dsida Jenõre. Babitsot akkor olvastam elõször. Összes verseinek kötetébe merültem, hetekig hanyagoltam minden tanulnivalómat. Fémesen csillogó, hûvösen metszõ, fojtott szenvedélyû világában - hogy
azelõtt épp Sinkát olvastam - a költészetnek számomra teljesen új tartományai nyíltak meg. A kötetnyitó mondat pedig - gyûlöllek; távol légy, alacsony tömeg! - énem jobbik angyalaként küzdött bennem a közügyiség ördögével, már-már sikoltó figyelmeztetéssel: ne mozdulj el a tiszta esztétika
világából, hagyd másokra a népsors gondjait, az irodalmon kívüli gondokat! Ám ugyanaz a kötet nyújtotta a Húsvét elõtt megrázó könyörgését is a békéért, minden háború ellen. Ezzel a verssel szavalóversenyen is részt vettem. Hogy miért? Ma sem tudom. Nagyon rosszul szavalhattam, úgy emlékszem, még
dicséretre sem érdemesítették. Jól tették. Különben képes lettem volna késõbb is szavalni." (Beszélgetés Páll Árpáddal)
Költõi ambíciójáról a kollégium faliújságján adott hírt. A Világosság szerkesztõségében már elakadtak a mûvecskék; Jékely Zoltán egyiknek-másiknak igazgatta ritmusát és
gondolatát, de közlésre csak egy amolyan próza-versre bólintott, amely a hazatérõ katona elõtt tisztelgett. Poétai próbálkozásában az iskola a fontos, az, hogy a kis gimnazistát egyetemi tanárok vezetik szellemi kalandozásaiban. Benedek Marcell, Jékely Zoltán gondozza kéziratait; titkárként
írógéphez ült, még Kamaráson a jegyzõségen megtanult gépelni -, Balogh Edgár lendületes publicisztikáit diktálta neki; éjjel gesztenyefák alatt a Majális utcai villába kísérve mesterét, a házsongárdi temetõ árnyainak, Bölöni Farkas Sándor, Brassai Sámuel, Dsida Jenõ, Kriza János, Szenczi Molnár
Albert, Szentgyörgyi István és más nagynevû tudósok, írók, színészek kíséretében a világ dolgairól beszélgethetett. Balogh Edgár a masaryki Csehszlovákiából hozta átlelkesített álmait és illúzióit a Duna-medence népeinek testvériségérõl. Annyi nyomorúság, a kisebbségi lét megannyi megaláztatása,
az Antonescu-féle fasizmus után Balogh Edgárral okkal hitte és hirdette Sütõ András is: "Mi hozzuk az idõt", rajtunk és cselekvéseinken múlik, miként alakul a világ sora, s benne a nemzetiségben élõ magyarságé is.
Sütõ András elindult a szivárvány alatt.
A kollégiumról,
mûkedvelõkrõl, irodalmi eseményekrõl, tehát szellemi kérdésekrõl tudósító gyakornok számára az 1946-os esztendõ már a társadalmi terep alaposabb felmérését jelentette. Nem utazott messze, csak Kolozsvártól negyven kilométerre. Haza Pusztakamarásra, a karácsonyi ünnepekre. 1946. január 7-én
Jelentés a Mezõségrõl címû cikkével otthoni gondokkal toppant a szerkesztõségbe. "Földosztást követeltem - radikálisat" - említi az Anyám könnyû álmot ígér címû naplójegyzetében; Páll Árpáddal készült beszélgetésében is felidézte: "Egy cikkben radikális földreformot követeltem, mire Balogh Edgár
mosolyogva mondta: már osztják a földeket. Ezzel lekéstem." Az anekdota "aranyvizében" fürdetett történetnél komolyabbnak tekintsük Sütõ András mezõségi jelentését. Mert hazai tudósítását olvasva kitûnik: éppenhogy nem késett le! A földeket osztották ugyan, de méltánytalanságokat követtek el.
Tudósításának elején otthoni fagyoskodásairól számolt be, mert az erdõben koldus kopár Mezõségben nincs tûzifa. Egészséges szövetkezetek hiányoznak a szülõföldön, panaszolja, s mint mondja: "Példát vehetnek a románságtól, mely tanítója, papja segítségével egy szövetkezet létrehozásán fáradozik." A
földosztásról súlyos szavakat ír: "Hogy eshetett meg például az, hogy a nagyjából magyar birtokok szétosztásakor a magyarság volt az, mely másod-, harmad- és negyedosztályú földet kapott? Olyant, aki elsõosztályú földhöz jutott volna, nemigen lehet találni. Azok pedig, akiket ma menekülteknek
hívnak, egyáltalában nem részesedtek a földreform áldásaiból. Pedig szegény emberek õk is, s öt-hat gyerekük is van, éppen mint másnak. Hogy miért nem kaptak földet? Egyrészt, mert a földosztó bizottságban egy fia magyar sincs, másrészt, mert azokhoz, akik a földet osztották, nem jutott el az a
rendelet, mely szerint az Észak-Erdélybe menekültek is jogosultak a földosztásnál. Természetesen nem minden menekültnek jár föld; nálunk azonban senki nem esik ebbe a kategóriába."
Sütõ András híradása pontos. Kiosztották ugyan a földet, de írása mégis idõszerû. Mert a csalásokat sorolta,
és a románok javára való elfogultságról beszélt.
Noha az írás csak sugallja mindezt, mert a fentrõl manipulált, s a magyarokat hátrányba szorító gyakorlat okait, politikai összefüggéseit nem ismerte fel, de az igazságkeresés hitelességével közvetítette Kamarás magyarjainak panaszát. A
hangzatos nagypolitikai megnyilatkozásokkal szemben a mindennapok "kis dolgaiban" már kérlelhetetlen megkülönböztetés mûködött. Így a magyarság országos és helyi szervei folytonos önvédelmi harcra kényszerültek.
Márton Áron püspök 1946. január 28-án Groza miniszterelnökhöz írott levele
történelmi súlyú memorandum, amely higgadt hangvétellel összegezte a magyarellenes politika tényeit. A megkülönböztetõ intézkedések az oktatásügy, a gazdasági élet, a közigazgatás területén csak erõsítik azt a bizalmatlanságot, amit a román hatalom megteremtett a két világháború között, amikor "az
elnemzetesítés áldatlan politikáját alkalmazta." Márton Áron szerint "az autonóm vagy független Erdély létesítése sem oldaná meg a vitát." A béketárgyalásokat tekintve úgy vélte: "Románia helyzete elõnyösebb annyiban, hogy Erdély az õ birtokában van; de a magyar reményeket is táplálhatja a
nagyhatalmaknak az a felismerése, hogy a Párizs-környéki békediktátumok nem oldották meg a nyugtalanító kérdéseket Európa ezen térségében; ha ez alkalommal tartósabb rendet akarnak létrehozni, az etnikai szempont mellett mérlegelni fogják a gazdasági és a politikai szempontokat is."
A
gyulafehérvári püspök a szellemi ösztönzõje annak a memorandumnak is, amit dr. Búza László és Venczel József készített Erdély felosztására. Ezt dr. Vásárhelyi János református püspök, dr. Szász Pál, az EMGE elnöke, Korparich Ede, az erdélyi Hangya Szövetkezet elnöke és Lakatos István, a
Szociáldemokrata Párt magyar tagozatának elnöke írta alá s eljuttatták a budapesti kormányhoz.
Sütõ András édesapja "veszélyérzete" és "oknyomozó hajlama" feltehetõleg fiának önfeledt, társadalmi buzgalmát óhajtotta volna gyeplõre fogni, amikor a történelem komor tanulságaira
figyelmeztette. Az Anyám könnyû álmot ígér címû naplójegyzetben tisztul ki elõtte: "Apám szavai nemcsak megállapították a tényállást, hanem értékeltek is egyben; olyasmit tulajdonítok magamnak, aminek fordított viszonyban a tulajdona vagyok." Vagyis az apai figyelmeztetés így szólhatott: az idõvel
rikkantani csak eszközemberként lehetséges, mert csak képzelegjük magunkról, hogy felforgathatjuk a világot. De idõbirtokosi tudatában miért is kételkedett volna a tizenkilenc éves Sütõ András, ha az irodalom és a társadalmi cselekvés olyan képviselõi mellett szolgálatoskodhatott, mint a "három
királyok", vagyis Nagy István, Horváth István és Asztalos István. Várad - Szalonta - Arad - Temesvár - Lugos - Gálj útvonalon irodalmi körútra kísérte e tekintélyes társaságot. Lelkesítõ és felemelõ érzés, mert lám Fabrizio del Dongo Waterloonál Napóleonnal találkozott. A Történelem és az Irodalom
felemelõ személyességében érintette meg Sütõ Andrást. Tisztelete és ragaszkodása nemcsak az íróknak szólt, hanem annak az útnak is, aminek folytán tehetségükkel eljutottak a szegénységbõl az irodalomig. Vágyképként is tekintett a mesterekre, sorsukban és íróságban követni akarta õket.
"...felolvastak, mozgósító beszédeket tartottak. Nagy István dörgött és villámlott a reakció ellen, Horváth István a parasztság gondjait pergette. Asztalos a derû szikráit ontotta, mint egy csillagszóró, minek a fényében kacagni és sírni lehetett a kisember tragikomikumán - jómagam pedig a
könyveket árusítottam." (Minden bilincs a szerzõé)
Számára az irodalom közvetlen társadalmi jelenlét és szolgálat volt. Említett mezõségi jegyzetében az olvasási kedvet is vizsgálta. Vegyes tapasztalatokat észlelt; írja: maga buzgólkodott abban, hogy Tamásit és Veres Pétert megkedveljék a
kamarásiak. Örömmel fogadták, de aztán volt, aki mégis a Vörös álarcos c. fércmû megszerzésével bízta meg. Édesanyjának Asztalos István a kedvére való, mondta: "hozd haza fiam, mikor hazajössz, valamelyik vasárnap hátha lesz idõm" elolvasni. Az úri társadalom könyvtáraiba pedig "negyven-ötven éve
nem került könyv" - állapítja meg. "Nem csoda hát, hogy Adyt erkölcs-rontónak, Kodályt pedig zagyvaságok komponálójának tartja. Bartókról pedig - akit Murgács Kálmán, Révffy és Isten tudja milyen egyéb mellett kismiskának tartanak - ne is beszéljünk." S népnevelõi ambícióval hozzáteszi: "Hogy
véleményüket megváltoztassák, azon nem érdemes fáradozni. Inkább arra ügyelünk, hogy a kicsik s a fiatalok mit olvasnak. Mert bennük minden reménységünk." A hang nemcsak a bizakodó publicistáé, hanem az enyedi diáké és a Móricz Kollégium tagjáé is.
"Mátyás király kandallójában közösen
tartottuk ébren a tüzet" (Levél Kardos Lászlónak) - emlékszik a kolozsvári kollégista évekre, s mint a Világosság munkatársa, az elkövetkezendõ idõben hûségesen tudósított a kolozsvári ifjúság közösségi életérõl. A Móricz Kollégium - ahol ezekben a hónapokban, 1946 telén egyetlen gimnazistaként
Mátyás szülõházában a fõiskolások otthonának lakója lehetett - új szellemi törekvéseirõl, a Gyõrffy Kollégium mindennapjairól, az éhezõ Budapest javára rendezett irodalmi estrõl, az "Asszonynevelõ iskoláról", ahol "Erdély legjobb háziasszonyait nevelik". S 1946 nyarán ismét szorgalmazta a
kolozsvári diákok nyári falusi foglalkoztatását, amely tavaly a Móricz kollégisták akciójától eltekintve kudarcba fulladt. Június 23-i írásában nem a munkatárs, hanem a diák szólalt meg. Feltûnõ a hangváltás; tavaly a diákság tennivalóit fogalmazta meg, most a falu társadalmi-pszichológiai
állapotát, az öntudat hiányát, a kisebbrendûségi tudatot elemezte. Eleddig szellemi emelkedésrõl beszélt, Tamási, Asztalos István, Veres Péter munkáival s Kodállyal, Bartókkal vélte a lelkek építését; utóbbi írásában felbukkant a politikai agitáció szempontja is. A jobbágylelkûség, az alázatosság
felszámolását sürgette: "Politikai téren pedig a helyzetébõl adódó alacsonyabbrendûségi érzései elfojtásával legyen mersze követelni jogait, melyeket a demokrácia elvei biztosítanak ugyan, de nem biztosítanak a demokrácia ellenségei." Vélekedését olvasva gyanítható: Freudot még nem ismerte, mert
akkor eltûnõdött volna azon, hogy az "alacsonyrendûség elfojtása" vajon egészséges egyéni, s ebbõl következõen társadalmi öntudatot eredményez-e. A társadalmi változásokat ugyan még nem az osztályszempontok szerint szorgalmazta, mert "számtalanszor bebizonyosodott már, hogy az emberek magatartását
a vezetõ értelmiség szabja meg": ez Németh László-i mûveltségrõl árulkodott. A társadalmi harc nyelvi kifejezésmódja feltûnõen beszüremkedett stílusába. Módoltabban és nehézkesebben beszélt, mint korábbi írásaiban. Mintha mozgalmi brosúrát olvasnánk: "Hogy félreértés ne essék: társadalmi öntudat
alatt azt értem, hogy hordozója elõtt tisztán állanak néprétegének törekvései, s e törekvések elõtt tornyosuló akadályok félregördítésének módjai." Már politikai öntudat is vezette Sütõ András tollát az "akadályok félregördítésében". Járta a kalotaszegi falvakat, szervezte a népfõiskolákat, Széken
Petõfirõl tartott elõadást, egy szamár hátára poggyászolt vetítõvel gyalogolta be Torda környékét társaival, a segesvári ünnepségrõl készült filmet mutatták be a falvak népének. Híradással is szolgált e vidékrõl; az Aranyos mentén az aranybányászokat kereste fel Verespatak községben. Az "Ezeréves
tárnák mélyén" címû írásában a nehéz és életveszélyes munkát ismertetvén házigazdáját idézi, s az augusztus 16-i Világosság dõlt betûvel nyomtatja: "A bányászember nem gyûlöli egyik a másikat. Ahol nõ a közös veszély: kicsire zsugorodik a faji ellentét. Mert a lezuhanó kõ nem válogat román és
magyar között." S még ugyanebben a számban egy vastag betûvel szedett tárcája is olvasható, Nem leszek kõházas úriember címmel.
Augusztus 30-31-re hívták össze a romániai magyar ifjúság kongresszusát Marosvásárhelyre. Sütõ András, hogy a sajtóügyeket intézze, két héttel korábban már
Vásárhelyre utazott. Az országos gyûlés szellemét publicisztikában is elõkészítendõ a maga életét idézi fel a Nem leszek kõházas úriemberben: "A pokróc alól táguló füllel és szemekkel" hallgatózott, amint szülei sorsáról tanakodtak. Azóta eltelt az idõ, "én pedig maholnap befejezem tanulásomat.
Befejezem - és nem leszek az, akinek szántak. Mert engem úrnak szántak, kinek sok pénze lesz és kõháza Kolozsváron. Mikor a minap elmagyarázgattam, hogy nem lesz ebbõl semmi, édesanyám elszomorodott. Szememrehányta, hogy akkor minek végeztem azt a sok iskolát? S ha nem az a szándékom, hogy valamit
gyûjtsek az életben, miért nem maradtam otthon kapálni résziben?..." Lírai publicisztikájában visszaemlékszik a tekintetes úrra is, aki így biztatta: "közénk tartozol". "Árulónak éreztem magam és hûtlennek. Eszembe jutott egyik iskolatársam is, aki tanult, és amikor megnõtt, szégyellt az
édesapjával egy ösvényen menni." Béresek, szegény sorsból származók erkölcsi parancsát fogalmazza meg írása végén: "aki értelmiségi pályára kap behívót a sorstól, annak egyetlen célja és akarata csak ez lehet: gyúljon ki az értelem és szellem fénye minden ház ablakán." Vagyis nem feledni az új
cipõt, anyjának érette átvirrasztott éjszakáit, az Enyedre küldött kalácsot. Szüleihez szól a fiúi üzenet: "nem lehetek az, akit álmodtak. Nem leszek kõházas úriember."
A cikkbõl érezhetõ: Sütõ András kezd rátalálni személyes hangjára, amely majd lélektani állapotok, élethelyzetek
kibontásához, megrajzolásához segíti. 1946 nyarától írásainak merítése mélyebb, társadalmi súlya is erõsebb. Sehol sincsen kolbászból a kerítés címû tárcája (szeptember 27.) egy gyergyói utazását írja le. Figyelte a vonaton: mit beszélnek a magyarok és románok. Amikor Déda környéki feszültségek
kerültek szóba, az események okait fõként a múltban kereste: "Annak idején a dédai szoroson viharzott be Erdélybe a háborúnak egy része. Nem csoda, hogy nemcsak a föld rejtett magában gazdátlan kézigránátot, s más egyéb robbanószert, hanem a lelkek is, melyekbõl idõnként kitör a múlt felgyülemlett
keserûsége." Némiképp a publicisztikai egyszerûsítés felé lendült Sütõ András föltétlen és gyanútlan reménysége. A szinte kibogozhatatlan feszültségek közepette "az egymás felé nyújtott kezû népek barátságá"-ra hivatkozik, "mely még egyensúlyát veszíti néha, de lassacskán erõsödik, s egy-egy ilyen
példára bukkanva hinni lehet a megvalósulásban." Az utazás leírásának talán ez a bizakodóbb fejezete, a másik kérdést, a kivándorlást keservesebbnek mutatja. Tamási élménye felismerhetõ, ahogyan leírja a helyzetet és a párbeszédet, majd a csattanót, amikor társai a kivándorolni készülõ Áront
marasztalják: "Fiatal menyecske szökken eléje s kedvesen és duruzsoló hangon beszélni kezd hozzá: ...Te Áron, te, itt még a madarak is szebben csiripolnak...
- Süsd meg a madaraidat - erõsíti magát a székely, de látszik az arcán, hogy megyek, hát akkor megyek." Eddig a szemlélõ riporter,
aki következtetéseit tovább fûzi: "És elmene. S még vannak néhány százan, vagy talán ezren, akik itthagyják, vagy már itthagyták Erdélyt. Megsiratnivaló magyarok ezek." Tûnõdik és nem érti: "Mi ütött ezekbe, hogy nem merik vállalni megsúlyosodott életünk hordozását. Évszázadokon át a tréfa
kacskaringójával ölelték magukhoz a rájuk hulló tragédiát, most meg nem akarnak tovább látni az orruknál, elkótyavetyélik egy életen át kuporgatott vagyonkájukat s mennek a határ felé."
Mennek, mert hetek és hónapok óta "a békétlen béke" (Szabó Zoltán) tárgyalás napjait élik Párizsban, s a
csehszlovákiai vagonírozás és kitelepítés felrémlik a romániai magyarság elõtt is. Az Illyés Gyula említette szûkölés - személyes és kollektív méretekben. Az elsõ irodalmi és közügyi hecckampányt Bözödi György ellen indították. Jónás címû könyvébõl tudta és engedélye nélkül még az ordas idõkben
egy nyilas lap közölt részletet. Akár Szabó Lõrincre A vezér címû verse nyomán, Bözödire is rásütötték az antiszemitizmus és fasizmus vádját. Helyzetét enyhítendõ Sütõ András interjút készített vele a Világosságban, de az ellehetetlenítés folyamata elkezdõdött. S az idõ távolából csak tûnõdhetünk,
vajon nem azért indult el a rágalomhadjárat, hogy az 1948/49-es forradalom és szabadságharc kutatóját, az ereklyemúzeum szellemi gondnokát, történelmi adatok kérlelhetetlen tudósát kiszorítsák, harcképtelenné tegyék. Mert politikailag is megfontolt és összeomlasztó játékokba kezdett a román
hatalom. Június végén Székelyudvarhelyen a Magyar Népi Szövetség országos kongresszusán például provokációt készítettek elõ. Az utakra Erdélynek Magyarországhoz tartozását hirdetõ jelszavakat festettek fel; s az udvarhelyi sportpályán rendezett népgyûlés szónokát, Kurkó Gyárfást felhergelt
emberek, fõleg fiatalok épp az "útjavításra" odaszállított kövekkel, kavicsokkal megdobálták. Kurkó - a realitások jegyében - területi átrendezés helyett a nemzetiségi jogok biztosítását tartotta a politikai harc legfontosabb elemének. Zavarodottság, bizonytalanság és szûkölés a félelemben. Jékely
Zoltánban például a Bözödi György elleni hajsza nyomán erõsödik meg a távozás gondolata. Mások visszaemlékeztek a Trianon után államilag s törvényekben megfogalmazott és gyakorolt román nacionalizmusra. Most sem vártak mást; nincs erejük újra megélni a rosszat. Menekültek tehát. Féléves várakozás
után megkapta útlevelét Benedek Marcell; távozott Benedek István és László Gyula is. Sütõ András tapintatos: nem sérti a távozókat, csak fájdalmasan regisztrálja a számára nehezen érthetõ tényt. Az otthonmaradás-sorsvállalás etikai parancsát hangsúlyozza a bizakodás érveként a Sehol sincsen
kolbászból a kerítés címû cikkében: "De lám, ittmarad a többi: a nagy többség, mely sarkát megvetve fog küzdeni ahelyett, a néhány száz helyett is, akik nem éreztek magukban elég nagy lelket az erdélyi magyar sors vállalásához..." Pontosítsuk: lelküknél nagyobb volt realitás-érzékük és jogos
félelemérzetük...
A vállalás, a nemzetiségi sors állandó harcot jelent, ahogyan Kurkó Gyárfás, a Magyar Népi Szövetség elnöke mondotta. Fáradhatatlan monotóniával a román-magyar megbékélést hangoztatja a Világosság, s ugyanezt hirdeti népgyûléseken és nyilatkozatokban a Szövetség. Hiába.
Újra és újra tiltakozni kell a magyarok bántalmazása miatt, elítélni, hogy Emil Haþieganu - miniszteri rangját is felhasználva a magyarság ellen -, gyûlölködõ cikket írt. A jogi, közigazgatási, tanügyi, gazdasági, népegészségügyi kívánságokat memorandumban fogalmazták meg az MNSZ száztagú
intézõbizottságának 1946. márciusi értekezletén. A nemzetiségi türelmet és politikai határokat próbáló és bemérõ "húzd meg, ereszd meg" játékban persze engedékenynek is kellett lenni, hogy lehessen mire hivatkozni - fõként a párizsi béketárgyaláson. Így például Marosvásárhelyen elkezdhette
mûködését a Székely Színház Tompa Miklós vezetésével, a kolozsvári Állami Magyar Zene- és Színházmûvészeti Fõiskola, vagy bõvülhetett, erõsödhetett az óvoda- és iskolahálózat. 1946 áprilisában politikai sikernek számított, hogy a tanítóság februári bérét kiutalták. Nagy parádéval Budapestrõl
"kultúrvonatot" indítottak Bukarestbe. Énekesek, táncosok, zenészek karavánja indult, de Tamási Áront megalázva már a vonatról leszállították, mert a románok megtagadták a vízumot. S hazafelé a szerelvény Brassóban, Kolozsvárott és Nagyváradon sem állhatott meg.
De másféle és véres napi
szenzációkkal szolgálnak a magyar lapok. Szászfenesen Székely József tanítót bántalmazták: ha "magyar lapot akarsz eladni, menj Magyarországra"; a cselédlányokat bedobálták a Szamosba. A román kormány a nemzetközi porondon a demokrácia ábrázatát igyekezett fölmutatni. S a nagyhatalmak, de fõként a
szovjet érdeke is ez volt, hiszen Romániát szalonképessé kellett tenni ahhoz, hogy a már korábban elhatározott politikai döntések igazolódjanak a világ elõtt. A választások kiírását Visinszkijjel együtt a nyugati diplomácia sürgette, s bizonyára nyomásukra gyorsult fel Antonescu pere, amelynek
végeredményeként 1946 májusában halálra ítélték a fasiszta tábornokot. A nagyvilág számára rendezett színjátékban persze a román sovinizmus nem türtõztette magát. A hivatalos adminisztráció még a kiharcolt rendelkezéseket is szabotálni igyekezett. A romániai magyarság biztató-ámító tényeket is
észlelhetett.
1946-ban Könyvnapot rendeztek Kolozsváron, és olyan kiválóságok jelentkeztek, mint Jékely Zoltán A halászok és a halál, Méliusz József Sors és jelkép, Asztalos István Író a hadak útján címû kötetével, Benedek Marcell Az irodalmi mûveltség könyvét adta közre a Jósa Béla
Athenaeum jóvoltából. Mûködhetett a Romániai Magyar Írószövetség, új elnöke Gaál Gábor lett, akinek fõszerkesztésében Utunk címmel irodalmi lap indulhatott; magyar tanügyi értekezletet rendezhettek Kolozsvárott. Magyarországról színészek érkeztek vendégszereplésre; 1946 augusztusában például Jávor
Pál, akivel még Jékely Zoltán készített interjút a Világosságban. Most még kedvezõ az idõ, Móricz Zsigmond szellemét ébreszthették és Bartók-emlékestet rendezhettek; az Erdélyi Magyar Gazda Egyesület szervezhette elõadásait; Kós Károly elindíthatta Hasznos Könyvtárát.
A novemberre kitûzött
választásokon a magyar szövetség is elindíthatta képviselõit. Sütõ András "kiküldött munkatársként" Kurkó Gyárfást kísérte körútjára szeptember végén. A felemelõ, ünnepi fogadtatásról már az ügyeletes szerkesztõ által hangzatosan megfogalmazott riport címe is árulkodott: "Virágesõ Petrozsényban,
Lupény zsong az örömtõl, Vajdahunyadon õrséget áll a lovasbandérium, Déván kenyérrel és sóval fogadták a Magyar Népi Szövetség országos elnökét". A diadalmas hangulatban az ifjú újságíró is élvezhette Kurkó Gyárfás megbecsülését. Évtizedek távolából is melengetõ emlékként idézi fel: a Kurkó
Gyárfás tiszteletére sütött, nevével díszített tortából az "S"-szeletet, az utolsó betût, õ szelhette ki.
A politikai diadalmenetektõl távolabb Sütõ András a gondokon is tûnõdött: a választások mit jelentenek az embereknek? A Világosság kiküldött tudósítója Kurkó Gyárfás mellõl mintha
virágosabban s fényesebben látná a jelent és a holnapot. A Falvak Népe november 3-i számában Móricz Zsigmond kollégistaként már-már melankolikus jegyzetben, Levél a faluról címmel csöppnyi pusztakamarási meditációját villantja fel: "Kint õszi esõt szitál az ég a kicsi házakra. Egyhangú zenéje
beszivárog a törött ablakon, és régmúlt dolgokat bolygat az emberek lelkében. A múltból a jövõbe röppennek hirtelen. Mi lesz, hogy lesz - találgatják csendesen. És vannak merészebbek, akik a baj mellett jót is látnak, szebb életet és kevesebb nyomorúságot." Évek, évtizedek múlva minden
feszítettebben mutatkozik, most azonban még alig észrevehetõ távolság. A hangos közélet, az országos politika az otthoni Gondban megméretik - és könnyûnek találtatik. E szelíd fogalmazás is árulkodik a hazai komor tapasztalatokról. Nem sorolja ugyan, de a helyzet, amibõl az írás fogan, nyomasztó.
"Vannak merészebbek" - így fogalmaz; vagyis: nem a többség, akik szebb életet és kevesebb nyomorúságot látnak. Játszhatunk is persze a szavakkal, mert a merészeket fokozza. Miért? Azok nem bizakodóak? A fokozás nyelvileg árulkodik a levélíró otthoni tapasztalatairól, bizonytalanságáról. Reménnyel
kéne szólnia, de nyomasztóan sok a gond. Szülei, rokonai több bajt, mint jót mondanak életükrõl. Sütõ András a választás közelében nem akart ünneprontó lenni, de hazudni sem tudott. Ebben a dilemmában fogalmazódott levele, ezért az õszi esõvel is hangolt borongós híradás. A november 19-i
választásokon a Demokrata Pártok Blokkjára a polgárok 68,62 százaléka szavazott; a történelmi pártok élén Maniu fasiszta-nacionalista Nemzeti Parasztpártjával összesen 17,34 százalék voksot szerzett. A Blokk szövetségeseként a Magyar Népi Szövetség 29 képviselõt delegálhatott a parlamentbe. Ma már
ne áltassuk magunkat; csaltak a választásokon. Nemcsak újabban elõkerült tények élesztik tegnapi gyanakvásunkat. Kékcédulákra sem volt szükség, mint Mihály román király említi: "Még azzal sem törõdtek, hogy a szavazatok leadásával csaljanak, egyszerûen az éj leple alatt kicserélték a
szavazóurnákat."
Kedvezõ s bizakodásra okot adó választási eredmények? Az idõ távolából látjuk: szükség volt minden tiltakozó táviratra, memorandumra és petícióra. A belsõ megosztó hadmûveletek ellenére is minden alkalommal hangoztatni és követelni kellett a magyarság jogait. Mert az
elõkészületek során már minden eldõlt. Molotov a békekonferencia plenáris ülésén október 10-én bejelentette: "Erdély kérdése a román nép megelégedésére oldódott meg". A nagyhatalmak számára Párizs elõtt bizonyítani kellett: Romániában a demokrácia és a kisebbségek jogai biztosítottak. Amerikai,
szovjet, francia, angol delegációk érkeztek a választásokra, újságírók faggatták a magyar és román politikusokat, s õk egybehangzóan és elégedetten nyilatkoztak a fejleményekrõl. S hogy a nagyhatalmi osztozkodás már jóval elõbb meghatározta a felségterületeket? Feltételezésünket kisebbségi
kérdésben egy korabeli, kudarcot vallott kísérlet is igazolja.
Amikor a magyar kormány látta, hogy az 1946-os béke-elõkészítõ értekezleteken területi módosításra nem számíthat, egy, a kisebbségek védelmérõl készített kódexet óhajtott a párizsi tárgyalások napirendjébe illeszteni. Molotov
1946. október 22-én válaszolt Gyöngyösi János külügyminiszter október 12-i levelére. S ebben olvashatjuk: "A párizsi békekonferencia feladatkörébe nem illett bele a Magyarország és Románia között fennálló kérdések rendezése, annál is inkább, mert a levélben feltüntetett kérdések rendezése a magyar
és a román kormány közti kétoldalú megállapodás napirendjére tartozik." Az elhatározás világos és cinikus. Bármiféle vita lobban a két ország között, a romániai magyarság sérelmei a jövõben nem vihetõk nemzetközi fórum elé. A nagyvilág így nem illetékes ellenõrizni a magyarság panaszait. A
kétoldalúság pedig azt jelenti, hogy szovjet hatalmi szóval intézõdhet a két ország kapcsolata, s benne a kétmilliós magyarság sorsa.
Ebben az összefüggésben már értjük: miért is sikkasztotta el Groza államgépezete a Magyar Népi Szövetség 1946 nyarán Székelyudvarhelyen elfogadott és
beterjesztett nemzetiségi törvénytervezetét. Megtehette, mert tudta: a magyar kormány által készített kódex nem emelkedhet nemzetközi politikai érvényre, s ha az egyetemleges jogi garanciákat a nagyhatalmak szükségtelennek ítélik, ugyan miért kellene a hazai belpolitikai életet megterhelni egy
olyan törvénnyel, amely majd számonkérhetõ, és amely nyomán pontosan, tárgyszerûen ellenõrizhetõ is a kisebbségek sorsa, közügyi állapota. Hozzá: Petru Groza 1946 õszétõl 1947 õszéig a nemzetiségi minisztériumot is vezette. Többszörösen és személyesen felelõs, hogy elsüllyesztették a tervezetet, s
az általánosságban fogalmazott, egyenjogúságot hangoztató alkotmányszöveget a gyakorlatban a percnek tetszõ politikai frázisokkal töltötték ki.
Az 1947. február 10-i párizsi békeszerzõdés menetét Illyés Gyula tárgyszerû, a cinéma vérité írói módszerével megörökítõ naplójegyzetébõl ismerjük.
Hûvös protokoll-menetben a fáradt Bidault elnökölt, s fegyelmezett keserûséggel tette dolgát a Gyöngyösi János vezette magyar delegáció. "Semmi történelmi pillanatot nem éreztem" - jegyzi meg Illyés Gyula, s valóban: akkor már jó ideje a Történelembõl való kipottyantás állapotában leledzettünk. S
hogy az erdélyi kérdés elemi kérdéseirõl is tájékozatlan a magáról oly sokat képzelõ francia hírközlés, azt Illyés Gyula gúnyos mosollyal állapította meg. A Paris Press, amely a román békét magyarázta, így fogalmazott: "Románia mégis boldog, hogy visszakapja Transzjordániát." Hozzáteszi Illyés, "a
coquille mindenképpen jelképpé ugrott. Az egész párizsi sajtót jellemezte."
De miben vagyunk mi felelõsek? Vajon csak a nagyhatalmak hideg cinizmusára hárítható az, hogy Trianon a párizsi D'Orsay külügyi palotában megismétlõdött? A Bibó István által igényelt "Békecsinálók felelõssége"
csõdhöz vezetett. Földrajzi, politikai, nemzetiségi alapozottság híján a trianoni diktátumot ismételték meg. De akkor még ügyeltek a látszatra: Trianon elõtt Romániára még rákényszerítették a kisebbségvédelmi nyilatkozat aláírását. Tehát volt mit be nem tartani. Párizsban ilyen charta
szükségessége föl sem merült.
A történtek ismeretében felmerül a gondolat; a világhatalmak marionettjátékában a Romániai Magyar Népi Szövetség cselekedhetett volna-e másként? Tudjuk, a kérdés maga is történetietlen. Az MNSZ a román-magyar békés együttélés jegyében politizált, radikális
lépésre nem szánhatta el magát, hiszen Groza demokráciáját gyöngítette volna, erõsítve a nacionalista, fasiszta Nemzeti Parasztpárt és más erõk helyzetét. A választási küzdelemben a Magyar Népi Szövetség ezért csatlakozott a Demokrata Pártok Blokkjához. E belpolitikai kényszerû lojalitás gátolta
meg azt, hogy az erdélyi magyarság a nemzetközi fórumok béke-elõkészítõ tanácskozásához szólva követelje: garantálják és ellenõrizzék a nemzetiségi jogokat.
Márton Áron már az 1946. januári Groza-levélben erkölcsileg megfogalmazta az igazságot: "a Magyar Népi Szövetség pedig a kormány
támogatásában elvérzett." A nyári nemzetiségi törvénytervezet csak az MNSZ választási küzdelmének biztató programpontja lehetett. Amikor az új parlamentben Kurkó Gyárfás 1946. december 12-én felvetette a javaslat törvénybe iktatását, az elõterjesztést elvetették. Párizs elõtt már Washingtonban,
végképp és minden elrendeltetett. A reálpolitika gyõzelme - vélték a Magyar Népi Szövetség vezetõi, amikor a párizsi békekötés politikájukat igazolta.
De szükséges volt-e "a realitást" olyan memorandummal megelõzni, mint amilyet a Magyar Népi Szövetség százas intézõbizottsága fogalmazott
meg 1945. november 15-18. közötti marosvásárhelyi értekezletén a határkérdés ügyében? Katona Szabó István emlékezése nyomán kirajzolódik elõttünk: már a marosvásárhelyi politikai gyûlést is kívülrõl irányították. Feltûnõ, hogy bár ígérték, Petru Groza mégsem jelent meg a tanácskozáson. Az ülésen a
felsõ vezetés hangját képviselõ Luka László (Vasile Luca) a "fasiszta" Magyarországot támadta.
Fasiszta Magyarország, magyarság!? Ismerõs a gyûlölködõ, általánosító rágalmazás. Illyés Gyula 1945-ös erdélyi útján idézte fel Bányai László szavait: "a magyar nép, ellentétben például a
románnal, gyökeréig magába vette a hitlerizmust". Illyés döbbenettel jegyzi meg: "A magyarságnak ilyen legyalázását még sohasem hallottam." Ez a Bányai László olvasta fel a marosvásárhelyi kiáltványt, amelyet Nagy Géza és mások oly hevesen elutasítottak. Ám a határkérdés ügye módosított formában
ugyan mégis bekerült a petícióba. A vásárhelyi tanácskozás nyomán bizonyos: Vasile Luca és Bányai László és mások pártmegbízatással tudatosan, némelyek pedig jóhiszemûségükben már 1945-ben õrölni kezdték a Magyar Népi Szövetség erkölcsi-politikai tekintélyét és erejét.
Beszédes idõpont és
leleplezõ tény: 1947. február 11-én, a párizsi béke aláírását követõ napon, a Magyar Népi Szövetség az állandó politikai együttmûködés jegyében csatlakozott a Demokrata Pártok Blokkjához. Tovább és együtt rendületlenül a demokrácia kiszélesítésében! Gyõzelmes realitások következnek? Avagy
gyanútlan menetelés kezdõdik el a Bukarest és Moszkva által összehangoltan elkészített megsemmisítõ politikában? "A nemzetiségi jogok nélkül nincs demokrácia" - nyilatkozta sejtelmes rossz érzéssel Kurkó Gyárfás a Világosság 1947. március 27-i számában.
Hol van az én hazám? - tûnõdött Szabó
Zoltán a párizsi békét elõkészítõ értekezlet szeptemberi záró napjaiban. Fájdalmas szomorúságában publicisztika helyett csak jegyzetek írására van ereje. Csöndes meditáció-sorában olvashatjuk:
"Ha hazánkfiai hallgatnának rám, ezt ajánlanám jelmondatul a következendõ esztendõkre: réalité,
toute la réalité et rien que la réalité. Ám nem vagyok hajlandó a keserû valóságot dicsõséges igazságnak, a kiegyezést szabadságharcnak, a sötétedést világosságnak látni."
Márton Áron pedig így szólt híveihez a gyulafehérvári katedrálisban 1947. január 1-jén: "Elpogányosodtunk - s pogány
szenvedések szakadtak ránk... A világ lealjasodott szellemével egy emelkedett lelkületet kell szembeállítanunk."
Nincs menekvés és feloldozás; a szivárvány alatt pedig át kell menni.
Az 1947-es esztendõt így idézi fel Sütõ András: "Ekkor léptem be a pártba Balogh Edgár biztatására és
az õ ajánlásával. Abba a pártba léptem be tehát, amely a korszak minden nacionalista törekvésével szemben a nemzetiségek egyenjogúságának is legkövetkezetesebb védelmezõje volt." Közben az MNSZ-tõl kapott megbízásokat; egyik feladatként például "kormányengedély híján" idõszaki lapot szerkesztett
Páll Árpáddal. "Kiadványunk minden száma más-más címmel jelent meg. Az utolsónak Petõfivel volt a címe. Rossz cím, nem én adtam. Felsõbb döntésre született. ("Megjelent a Petõfivel!" "Adjon egyet a petõfivelbõl!") Kétmillió lejt adtak a kezembe, azzal elutaztam Temesvárra, megkerestem Bodor Pált,
aki maga is középiskolás diák volt. Õ segített nyomdát szerezni, újabb pénzösszeget fölhajtani, meg írt is a lapba" - mondja lapszervezõi korszakáról.
A Világosság munkatársának 1947-es írásaiból is az erõsödõ szervezõkedv, a propagandista tûnik elõ. Január 25-én az MNSZ népfõiskolai
értekezletet hívott össze Kolozsvárra, körvonalazandó az iskolán kívüli oktatás, közmûvelõdés lehetõségeit, módozatait. Néhány nappal késõbb (január 31.) Zsoboki pillanatkép címû tudósításában a mûvelõdõ falu életérõl számolt be, arról az eseményrõl, amelyen az emberek egy Móricz kollégista
elõadását hallgatták. Példaként említi Zsobokot, amint annak láttatja Nagyszalonta magyarságának törekvését is, amely úgy "ismerkedik a román szellemmel", hogy mûkedvelõi Caragiale drámáját mutatják be.
Esti beszélgetés címmel az Ifjú Erdély 1947 januári számában megjelent novellájára is
érdemes figyelnünk. (Nagy Pál bevezetõjével újraközölte a Reformátusok Lapja 2000. október 8-i száma) A kocsmából kitántorgó Laji bácsi, aki "úgy maradt a hóban, mint az angyal, kinek lába alól kicsúszott a felhõ", keserves életét mondja el az õt felsegíteni akaró gyermeknek. Sütõ András Tamási
Áron ihletésében költõi képekben beszélteti szereplõit: "- Hallod fiam? Muzsikál a föld. De nem, nem a föld. A halottak... A gyermek megriadt a szótól. Hátralépett aztán kérdezte: - Laji bácsi nem fél a haláltól? - Én a haláltól? - Bitangot csinálok neki. Érted? Hat bitangot. Olyanokat, mint én
vagyok."
Élet-halál küzdelem nyílik meg ebben a télesti életképben, s már felfigyelhetünk arra, hogy a párbeszédet Sütõ András drámai sûrítésben jeleníti meg. Indulat feszül Laji bácsi monológjaiban: "Mindenki megszökik, fut a nyomorúságtól. Csak éppen én maradjak?" De Laji bácsi marad a
jeges földön, s a legényke hiába próbálja talpra állítani, õ maga is hanyatt esik. De hogyan is írja le a történet utolsó soraiban az ifjú Sütõ András? "Aztán hûvösség csapta meg a fülét, az útmenti kerítés az égbeszökött s õ kezében az öreg kabátjának egy rongyos darabkájával megpillantotta
hirtelen a csillagos eget. Pillanatig feküdt az árokban mozdulatlanul, aztán felugrott és ijedt futásnak eredt az éjszakában. Ottmaradt a lába nyoma s az árva petróleumos üveg. És fönt a fenyves alján táncolni kezdtek a nyulak a hidegtõl." Talán, az idézett sorok nyomán, módosíthatjuk az
irodalomtörténet idõszámítását, mert az Esti beszélgetésben is már az író készülõdik.
Budapesten, a párizsi békekötés tragikus voltát elfeledõ, idillizáló politikai manõverként Román-Magyar Hetet rendeztek, Groza vezetésével magas rangú delegáció avatta a Mocsáry Kollégiumot. A Világosság
Mocsáry Lajos a román-magyar testvériséget képviselõ munkásságát ismertetõ cikke mellé illesztette Sütõ Andrásnak a nagyszalontai példát idézõ jegyzetét. Egy másik, 3 szeg címû jegyzetében (május 23.) "a társadalom segítõ akaratá"-hoz fordul, hogy a népi kollégiumok anyagi alapjának megsegítésére
a "szegényparasztság fiainak tanulásáért" ki-ki három szeg adakozásával járuljon hozzá. Balogh Edgár emlékirata szerint: az MNSZ kezdeményezése páratlan sikerrel járt, "minden magyar család tisztogatta a szegeket, a szövetkezetek átvették a rakományokat, s a végeredmény 12 mázsa szeg lett.
Bebútorozhattuk a Móricz Zsigmond Kollégiumot, fedezhettük a népfõiskolai elõadók kiszállását, s jutott még a csángó akció számára is." A Kollégium kiadásában jelent meg Asztalos István két egyfelvonásosa (Feleselj kisfiam - Tejes ember), melyet a Hódmezõvásárhelyen jegyzett Puszták Népe 1-es
számában méltatott Sütõ András.
Aki folyamatosan szavát hallatta az ifjúság ügyeiben is. Egyik terjedelmes írásában (június 9.) Megkérdeztem a diákokat címmel arról tudakozódott, ki miért tanul. A tanulmányi reform gondolatát is megpendítette. Az egyik diák így méltatlankodott: "Négy vagy
öt világnyelvet akarnak a fejembe kalapálni. S ugyanakkor az édesanyám nyelvét kell elhanyagolnom... miért nem tanítanak magyar nyelvtant a felsõbb osztályokban?" Az írás személyes hangoltságú példával zárul; egy diák a gyári negyedben "épp arról beszélt egy ifjúsági csoportnak, hogy a változott
idõk változott embert követelnek. S a diák is ember. Lejárt az iglói diákok kora." Talán, egy kicsit önigazolásként - a tárgyait hanyagoló magántanuló hangja is kihallik belõle. Aki az algebránál és a latinnál fontosabb házi feladatnak véli, hogy például Mákófalvára siessen az ifjúsági szervezet
hibáit feltárni, és azt, hogy a közömbösség ellen cselekvésre buzdítson (június 30.). A Kisküküllõ megyei Dombó község dalosünnepe alkalmából (október 27.) Többet és szebbet! címû írásában Bartók Béla és Kodály Zoltán jegyében kérdezi: tanítók, hivatásos és nem hivatásos karmesterek, kántorok
miért nem kapcsolódtak be abba a nagytakarításba, "amelyet mindenféle fajta kultúrszenny kiseprésére indítottunk"? Füstölög a jegyzetíró, és többes szám elsõ személyben fogalmaz. Az öntudatra ébredés és a harciasság erõsödõ jelei.
S egy másik szín: a párttag szocializmusba vetett
messianisztikus reménysége. József Attila halálának tizedik évfordulója alkalmából írta: "Róla való kegyeletes megemlékezésünk legyen lelket és izmot erõsítõ varázsital a jelen küzdelemben. Azok a vágyak, álmok és visszagyûrhetetlen erõk, amelyek a költõt, a mindent meghirdetõ futárt elõre
küldték, a beteljesülés korszakában állanak. A költõ megálmodta világ fénye beszüremlik lassan minden szembe s minden zugba, mi pedig büszkék vagyunk arra, hogy a sínek elé hulló költõ szemében is ez a fény ragyogott." A Világosság december 5-i számában jelent meg az a cikke, mely szerint a
szocializmus: a beteljesülés korszakának folyományaként értékelendõ.
Hogy néhány nappal korábban a Magyar Népi Szövetség kimagasló személyiségét, Kurkó Gyárfást miért nem választották újra elnökké a novemberi, III. temesvári kongresszuson? (1947. november 21-22.) Okain bizonyára nem
tûnõdött el a társadalom változásaiért oly lelkesülõ, ám a változás súlyát nem is érzékelõ fiatalember, aki egy esztendõvel korábban még elfogódott szerénységgel követte elnökét a diadalmas választási körúton. Tudni kell persze, hogy az ifjú riporter nem volt tagja az MNSZ vezetõségének. Nem
értesült a temesvári kongresszus személyi változásainak hátterérõl. Tisztelte, becsülte Kurkó Gyárfást, de még inkább az MNSZ új elnökét, Kacsó Sándort, Tamási Áron egyik legjobb barátját, a dél-erdélyi magyarság legendás szellemi vezérét.
"Elnökök jönnek, elnökök mennek, a Magyar Népi
Szövetség marad" - mondta az elnökváltásra Gaál Gábor, amikor a bukaresti inspektor hölgy véleményét kérdezte. Balogh Edgár emlékiratában felidézi a pártmunkás hölgy válaszát: "Maguk cinikusak. Nem értettek meg semmit."
Mi történt valójában? Miért kellett megválnia a vezetõ posztjától annak
a Kurkó Gyárfásnak, akinek - Sütõ András Falvak népében írott szavaival jellemezve - "nyugodt szárnyalású szavai" megnyitották a gyûlést? Valóban csak a szövetkezeti kérdésben mutatkozó tartózkodása okozta volna távozását, ahogyan Balogh Edgár tudósít róla? Önkritikára nem volt hajlandó, s Kurkó
Gyárfás nyakassága már nemcsak szövetkezeti ügyben nem engedett, de a sztálini pártdiktatúra eszközemberének sem volt alkalmas. Ekkor már nemcsak Kurkó Gyárfásról volt szó. Három hónappal a párizsi békeszerzõdés után a Román Kommunista Párt a Magyar Népi Szövetség többéves felõrlõ hadmûveletét
nyíltan is elkezdhette. Luka László 1947 tavaszán a kolozsvári Igazságban támadta meg a Magyar Népi Szövetséget, a romániai magyarságot. Osztályéberséget és a román demokratikus erõkkel való együttmûködést követelt. Balogh Edgár önkritikus cikkben válaszolt. De Luka még csak hangolt. Bányai László
következett a Világosságban, "szinte-szinte már vádiratot szerkesztett népfrontpolitikánk ellen" (Balogh Edgár). A Medvetáncoltatás elkezdõdött, bár ez még csak az elsõ tétel volt.
A temesvári kongresszuson jelentették be: Takács Lajos nemzetiségi miniszter lett - a bizakodás ténye volna?
Takács Lajos már megszolgálta a megbízatást. 1947 augusztusában a párizsi békeszerzõdés jóváhagyását tárgyaló parlamenti ülésen úgy méltatta a szomorú és tragikus történeti döntést, hogy Észak-Erdély Romániához való visszatérése mellett kisebbségvédelmi záradék sem terheli az okmányt. Ez a Takács
Lajos azonban közölte Balogh Edgárral: hamisítvány az a levél, aminek közlése nyomán György Lajost, a Bolyai Egyetem tanárát, az erdélyi Katolikus Státus elnökét magyarországi szervezkedéssel vádolják. Takács Lajos tudta: rágalom, amit Tamás Gáspár és Tóth Lajos újságírók kirobbantottak, és
igazában nem is György Lajosról volt szó, hanem Márton Áron mindenek fölött álló emberi és egyházi tekintélyének sárbatiprásáról. Mert Márton Áron, ahogyan felemelte szavát a zsidó deportálások ellen, hasonlóképp tiltakozott György Lajos meghurcolása miatt is. S idéztük: 1946 januárjában Groza
miniszterelnökhöz írott levelében felsorolta azokat a sérelmeket, amelyek anyanyelvi, iskolapolitikai, gazdasági, jogi téren érték a romániai magyarságot. Takács Lajos tudta, mi az igazság, hangzatos beszédben mégis megtámadta Márton Áront. Pokoli a játék, mert a magyargyûlölõ parasztpárti vezért,
Maniut bíróság elé állították; miért ne bízhatna a magyarság a megtisztuló idõben, s követelhetné odaadással a Román Kommunista Párt irányát? Mert egyre inkább kitûnik már: a Demokrata Blokk imitáció. Alibi a kommunistáknak, mert igazából nincs szükségük demokratikus egységre. Miközben a
Maniu-perre sor kerül, fel sem tûnt, hogy a másik oldalon elkezdõdött a romániai magyarság két legnagyobb személyisége, Kurkó Gyárfás és Márton Áron elleni politikai hadjárat.
Ördögi praktikával és idõzítéssel indult a Márton Áron és a katolikus papság elleni akció. Mert 1947 õszén több,
mint száz magyar nyelvû iskola kezdhette meg mûködését, ám ezzel egy idõben támadásba lendült Takács Lajos. "A Magyar Népi Szövetség minden törekvése a moldvai magyarság felkarolására beleütközik a katolikus egyház reakciós elemeinek népellenes elfogultságába és gyûlöletébe." (Világosság,
augusztus 1.) - olvashatjuk a Márton Áron elleni rágalom egyik passzusában.
Az 1947-es temesvári kongresszuson Kacsó Sándor került Kurkó Gyárfás helyére. Az õ tisztességében nem kételkedhetett senki, személye nem adhatott okot a gyanakvásra. Kacsó Sándor hõsies enyedi szolgálatát
megszenvedte; hosszú idõn át a Brassó melletti Földváron raboskodott. Az MNSZ III. országos kongresszusán, amelyet - ismét Sütõ Andrást, a Falvak Népe tudósítóját idézve - Groza Péter "rokonszenves alakja" is kitüntetett jelenlétével, Kurkó Gyárfás leváltása mellett egy másik ügy is árulkodott
arról, hogy tervszerû és elõrelátó program született a Magyar Népi Szövetség politikai erejének és tekintélyének megtörésére. A kolozsvári központot Bukarestbe telepítik - szólt a határozat. Ma már értjük ennek az okát is. A Magyar Népi Szövetség kolozsvári vezetõi az erdélyi munkásmozgalmi múltat
hitelesítették, s közel voltak a néphez is. Akár a többi kelet-európai országban, a moszkvai párt, belügyi irányítással, megkezdte a nemzeti vonal felszámolását, hogy a feltétel nélküli gyarmati függetlenséget kialakíthassák. Kolozsvárott kevésbé volt ellenõrizhetõ a mozgalom vezetése, s hozzá: az
imént említett támadásokat indító Vasile Luca és Bányai László, e moszkovita pártvonal feltétlen képviselõi Bukarestben politizáltak. Számukra különösen sürgetõ volt, hogy a Magyar Népi Szövetség távol Erdélytõl, a román pártvezetés közvetlen közelében és felügyeletével végezze napi dolgait.
Szomorú tény: az MNSZ Kacsó Sándor vezetésével folytatta a hajszát Márton Áron ellen, akit Petru Groza azzal csalt tõrbe, hogy 1949. június 21-én Bukarestben várja, ám a belügyesek útközben túszul ejtették és a nagyszebeni börtönbe szállították.
De említsünk egy másik okot is! Ezzel a
döntéssel elkezdõdött Kolozsvár súlytalanítása; pontosabban magyartalanítása. Történelmét, hagyományát, népességét tekintve Kolozsvár az erdélyi magyarság fõvárosának számított. Újságok, intézmények, politikai szervezetek nyomatékosították jelentõségét. S abban a folyamatban, amely Trianon után a
Partiumban elkezdte a romanizálást, Kolozsvár következett, aztán tovább...
1947. december 30-án I. Mihály királyt lemondatták trónjáról. Arról persze nem szóltak a híradások, hogy ultimátumszerûen kényszerítették a lépésre, Dej és Groza együtt celebrálták a puccsot, s mint Mihály
emlékezésébõl tudjuk: ágyuk vették körbe a palotát, a telefonokat elvágták és vérfürdõvel fenyegetõztek, ha nem írja alá a lemondó nyilatkozatot. Mihály megtette. Groza zsebében pisztoly is lapult. December 30. így lett a Román Népköztársaság megszületésének dátuma.
A továbbiakban öttagú
elnökség irányította a köztársaságot, Groza pedig miniszterelnök maradt. Apró hírek a Világosságban; aprók, de túlmutatnak a pillanaton. Új utcanevek Kolozsváron - adta tudtul az egyik közlemény. A Bocskay utcát Bernáth Andor munkásmozgalmi személyiségrõl nevezték el, a Kemény János utcát Pável
Elenára változtatták: a magyar történelmi emlékezet koptatásának és a román mitológia építésének jelzései. Másnap (január 11.) arról értesülünk, hogy tömegesen panaszkodnak: eltûnnek az újságküldemények. Ugyanez a szám írja: Gaál Gábor a Romániai Írók Szövetségének alelnöke. Sikernek minõsítsük?
Ha meggondoljuk, hogy egy esztendõvel korábban még a Romániai Magyar Írók elnevezéssel külön szervezetben tevékenykedtek, majd az év folyamán beleolvadtak a Román Írók Szövetségébe, már kevésbé örvendetes tény. Az önállósággal a szeparatizmus vádja merülhet föl, egy közös szervezetben viszont már
kétség se férhet ahhoz, hogy többségiekbõl kerül ki a vezetõ. Így a magyarok mûködését közvetlenül ellenõrizhették és irányíthatták. A román állam és a kommunista párt megnyugtató diplomáciai eredménye: "Budapesten örökre megpecsételték a két nép barátságát" (1948. január 26.). A magyar politika
az erdélyi magyarság sorsát végérvényesen és végzetesen átengedte Romániának.
1948. január elején Sütõ András szülõföldjérõl tudósított. A híd mellett kigyúl a lámpa (január 12.) és Kipattan az igazság (január 16.) címû írásában a változás és a holnap jeleit kereste. A király lemondása
mindkét cikkben szóba került. Hogyan fogadták a kamarásiak? Egyikõjük óvatosan. Erre az író megjegyzi: "Az örök kételkedés, melynek a lélekbõl való kifüstölése demokratikus nevelõ és felvilágosító munkánk legsürgõsebb feladatai közé tartozik. Az óvatosság és a kételkedés okai nem mai keletûek.
Visszanyúlnak a történelembe, a vérbefojtott parasztforradalmak hõsi korszakába." (A híd mellett kigyúl a lámpa) Nem az öntudatos kioktatás, hanem a megértés hangja ez inkább, amelybõl kihallatszik a népnevelõi ambíció. A másik írás a mindennapi gondokat sorolja: a szövetkezet boltjában nincs áru,
a tejbegyûjtés anomáliáját említi: néhány literrel a szomszéd faluba kell gyalogolni.
A felelõsök számonkérése és az összefogás igénye is harcosan csendül ki Sütõ András írásából. Öntudatosan közli mezõségi embereivel: "A távlatokat kellene látni, amelyek beláthatatlanokká növekedtek." Mire
egyikük hümmögve annyit mondott: "A mi vezetõink ilyesmikrõl nemigen beszélnek." Hiteles és õszinte mindkét híradás: az otthoni gondokat észleli és közvetíti; hite sem gyöngült, mert biztos a jövõben, csak az öntudatos embereken múlik, hogy oda eljussunk. Az egyik riportalany a panaszok kapcsán,
bizonyára Sütõ András véleményeként is kimondja: "Mert én azt nem tudom elképzelni, hogy a mi kormányunk a földmívesek kárát akarná. Miért adott földet egyik kezével? Azért, hogy a másikkal megnyomorítson? Mindent hiszek, csak egyet nem. Ha így állana a dolog, akkor nem adták volna nekünk a grófi
földeket." Alapvetõ ellentmondás az elkövetkezendõ évtizedeket tekintve. Az említett "elképzelhetetlen", abszurd valóságot kellett megélnie az embereknek - a romániai magyaroknak kétszeresen is.
Másféle abszurditás is felbukkan Sütõ András mezõségi jegyzetében. Feltûnõ: a szülõi ház
melegében mennyivel oldottabb és líraiabb. A híd mellett kigyúl a lámpa címû írásában - ma már tudjuk - életre szóló emberi és írói programot fogalmaz meg, amikor így indítja tudósítását: "Jó dolog az, ha van az embernek egy szülõfaluja, s benne édesanyja. Idõnként hazamehet szétnézni, s a
földmûves emberrel közelebbrõl is találkozni." E ragaszkodásban figyelemre méltó momentum: a szülõk hangja és vélekedése nem hallik ki az írásokból. A szemérmes tartózkodás magyarázná, vagy a holnapban hívõ gyermeknek nem mutatkozott elég ereje, hogy a szülõk nevében a bizakodás hangját pendítse
meg a komor tények ismeretében? A riport majdani írói motívumokat is felvillant: az a népbolt, amelyben mindent árulnak, csak semmit sem kapni, amire szükség volna, a Pompás Gedeonban bukkan elõ, egy figura pedig akár Örkény István postása is lehetne a Tótékból - újságok, hírek késedelmével
kapcsolatban mondja: "Tulajdonképpen a postást kellett volna ráncbaszedni. Õneki van ugyanis egy régi és gyógyíthatatlan szokása: írni nem tud, olvasni nem lát. A szomszédok útmutatása szerint cselekszik mindig a kézbesítésnél. Azonkívül bakancsspórolás címén a frissen érkezett levélcsomókat a
belsõ szoba falán szomorkodó szentkép háta mögé rejti, és csak akkor indul örömöt és bánatot osztogatni az embereknek, ha már jó sok van belõlük." Pompásan megfigyelt és rögzített miniatûr portré, a majdani szatirikus hangja, jelezvén: az esendõ emberi cselekedetek önmagukban éppúgy, mint
társadalmi hatásukban abszurdnak mutatkoznak.
A megríkató és kacagtató mindennapok közepette szirénhangok hallatszanak. Kolozsvárról Bukarestbe szólítják Sütõ Andrást. Az MNSZ központja 1948 tavaszán sajtófelelõsi megbízatásra csábította. Ifjúsági táborok, tanácskozások, népi kollégiumok
dolgában kellett buzgólkodnia. Ehhez kedve és képessége mellett hite is volt; Ifjúságunk útja címû írása ajánlólevél is lehetett: "A demokratikus dolgozó ifjúság tudatában van annak, hogy a Népköztársaság széles teret nyújt gazdasági és szellemi felemelkedésre, új ütemet és lendületet biztosít
építõ munkájának." (január 25.) Az öntudatos, kollektív érzésektõl áthatott mozgalmi fiatalembert azonban az MNSZ központjából néhány hét múltán a frissen indult Ifjúmunkáshoz rendelték "erõsítésnek". Rossz emlékként idézi fel Sütõ András: "Az Ifjúmunkás akkori szerkesztõi gárdájának tekintélyes
része rosszul beszélt és írt magyarul, szelleme mereven balos volt (a balnak a balszárnya), ráadásul a lap nem is volt önálló. Csak megbízott magyar felelõse lehetett; a román és magyar ifjúsági lapnak közös fõszerkesztõje egy fõvárosi román fõiskolás volt. Kukkot se értett abból, amit írtunk.
Kutyául éreztem magam. Kötelezõen lelkesedni kellett, írásaimnak bombasztikus címeket adott a kontroll, olyan ügyekben küldözgettek vidékre, amelyek érdeklõdésemtõl távol álltak. Egy alkalommal riporteri kiküldetésbõl két napot csíptem le, hogy szülõfalumat is lássam, apámat, anyámat, gondoltam,
még írok is valamit róluk. A forrásomra vágytam. A késedelemért, a kerülõért szigorú megrovásban részesültem, büntetést ígértek - erre fogtam magam és bevágtam magam mögött az Ifjúmunkás szerkesztõségének ajtaját. Távollétemben másnap kizártak a redakcióból, azután Révy Ilona osztályvezetõ
közbelépésére megbocsátottak. De már nem volt ínyemre a mindinkább elkomoruló politikai munka."
Ne túlozzuk el a jelentõségét, mert még nem kolhaasi a felismerés, de az elsõ jel arra: Sütõ András tud a bukaresti követelményeknek nemet mondani. Beszédes tehát: "Forrásomra vágytam" - sosem
lankadó igény dolgozik benne, hogy az otthoniak hogylétérõl tudakozódjon. Nemcsak egészségükrõl, folyamatosan észlelni akarja társadalmi közérzetüket is. Ez a szülõi házhoz való ragaszkodás õrzi meg minden idõben. S a másik, az ebbõl következõ mozdulata is figyelmeztetõ: ragaszkodását a
fegyelemsértés árán is vállalja. Becsapta az ajtót. Igazáért kockáztatni tudja mozgalmi státuszát és elõmenetelét. Vagyis, mint késõbb is annyiszor, semmilyen körülmények között nem óhajt eszközemberré válni.
Hajnali gyõzelem - elsõ novellája, amelyet Gaál Gábor Utunkja közölt (1948/22.
szám). Íróvá avatásának pillanataként jellemzik Sütõ András méltatói. A társadalmi idõnek tetszõ lélektani küzdelemben bontja ki Kovács János 1945-ös drámáját. Kovácsot a visszatérõ gróf erõsen csábítja magához, földet ígér neki, ám osztályos társait és múltját, szegénységét árulná el, ha engedne
a kísértésnek. A Móricz Zsigmondot is idézõ lélektani ábrázolás a novella biztató pontja, ahogyan Görömbei András megállapítja: "Kovács is felnõ társaihoz. Egy gyenge ember erõsödik meg a közösség kényszerítõ hatása alatt." E gyõzelmi híradás Sütõ András hitébõl született, de amit fölötte álló
erõk akartak rákényszeríteni, mint az Ifjúmunkásnál, azt nem tûrhette, menekült belõle. "Elkomoruló politikai munka" - emlékezett az akkori idõre, melyben a mindennapi politikai lépések döntöttek el mindent. A kommunista párt hatalomra tört. Februártól Gheorghe Gheorghiu Dej vezetésével a
szocialista és a kommunista munkáspárt egyesült. A politikai játszmában annyira már nem is fontos az MNSZ súlya. Noha a magyar szövetség a márciusi választásokon a Munkáspártot támogatta, 39 magyar képviselõ bejutott a parlamentbe.
1948 áprilisában törvényerõre emelték az új alkotmányt,
amelybe beiktatták a nemzetiségek jogait is: az anyanyelv használatában, a közigazgatásban és igazságszolgáltatásban. Érvényesíteni azonban nem engedték. A jogoknak e látszati és hangzatos deklarációja a szocialista nagymise textusa. A Román Munkáspárt június 10-11-i ülése nemcsak azért fontos
esemény, mert kiátkozta Jugoszláviát a KOMINFORM enciklikája nyomán, hanem azért is, mert a mezõgazdaság szövetkezetesítésérõl, az iparosításról határozott a szovjet minta alapján. Hangoztatták a fokozódó nyugati fenyegetettséget is. A Magyar Népi Szövetség hûségét a továbbiakban gazdasági és
politikai mozgósításokban is bizonyíthatta. A nyáron 11 kolozsvári egyetemi tanárnak kellett visszatérni Magyarországra. 1500 felekezeti magyar iskolát állami román tanintézetté változtattak.
Intézményes, látványos eseményre még mindig volt alkalom: a kolozsvári mûkedvelõ társulat
Sepsiszentgyörgyre telepedve, állandó állami státuszt kapott. Decemberben a Magyar Népi Szövetség IV. kolozsvári kongresszusával egy idõben a prózai társulat mellett a nyári épületben, hely, funkció és lehetõségek megosztásával ugyan, de megnyílhatott a magyar opera.
Luka László a
kolozsvári MNSZ-kongresszuson viszont a magyarországi könyv- és sajtókiadványok káros voltáról beszélt. Hol van már Groza dévai harcossága a román-magyar barátság beteljesítésérõl! Harcosság? Éppenhogy leépülés: feloszlatták a Román-Magyar Baráti Társaságot. Vámunió? Határok spiritualizálása?
Groza annyit hangoztatott politikai programja a semmibe merült. Õ már hallgat - de továbbra is miniszterelnök. Elõkerült a "magyarul beszélõ románok" terminológiája és beszüremkedett a társadalom mindennapjaiba. A tankönyvekben is sûrûsödtek azok a tényhamisítások, amelyek egységes nemzetállammá
igyekeznek retusálni a soknemzetiségû Romániát. A politikai lélektani hadviselés cinikus alkalma az 1948. decemberi párthatározat, amely a magyarokat nacionalizmussal, a németeket nácizmussal, a szerbeket titoizmussal, a bolgárokat, ukránokat kuláksággal, a törököket, görögöket a nyugati
imperializmussal való cinkossággal, a zsidókat cionizmussal vádolta. A kisebbségbe és félelembe szorított nemzetiségek elleni hangzatos harcban zavartalanul erõsödhetett a pártdiktatúra ideológiájából építkezõ román nacionalizmus. Évtizedek múltán látjuk csak igazán: átgondolt tervszerûséggel.
Bukarestben különösen hûvös a levegõ. "Sajnos, az MNSZ Ifjúsági Bizottsága is mindenben a Kommunista Párt futkosó, szorgos inasa kezdett lenni. Elkezdték fölszámolni az erdélyi népi kollégiumokat. Ezzel nem érthettem egyet. Nem vállaltam a kiküldetést Kolozsvárra a Móricz Kollégium
fölszámolása végett. A mészáros munkát végül Kóthay Miklós, az MNSZ Ifjúsági Szervezetének elnöke végezte el. S továbbá: azért, hogy önkényesen távoztam az Ifjúmunkástól, mégis megbüntettek: úgynevezett pártszankciót kaptam. Ez afféle megbélyegzés, figyelmeztetés. Fütyültem rá, de Kolozsvárra
kívánkoztam."
Sütõ András a régi baráti, atyai melegségbe Kolozsvárra vágyott tehát. Tanulmányi tartozásai is indokolták, hogy visszaengedjék. Így került a Falvak Népéhez. Magánúton az Unitárius Gimnáziumban a nyolcadik osztályt végezgette, ám a szerkesztõségben egyetemen tudta magát.
"Elõadótanárunk Asztalos István volt, a rektor pedig Gaál Gábor a szomszédos szobában. A félig nyitott ajtón át nézegettem gyakorta, miként operálja ki egy-egy novella vakbelét, hallgattam, hogyan rekcumozza Marosi Pétert, aki azután a hierarchia törvénye szerint bennünket, süldõ szerkesztõket
szedegetett ráncba. "Vegye ki fiam a kezét a zsebébõl, jön a fõszerkesztõ!" Aztán Asztalos érkezett kézirattal, a mezei szerkesztõk hadának olvasta elébb próbaképp, majd a végsõ szót Gaál Gábor mondta ki. Asztalos ugyanis lelkes elismerésünk körébõl kilépve Gaál Gáborhoz ment át kéziratával.
Minden látszat ellenére Arany János-i kételyek õrölték. Verejtékcsordulásig megküzdött a formával. Névelõkkel volt képes birokra kelni, a szükségesekkel is a tömörítés mámorában. Eszménye volt: olyan legyen az írás, akár az ébenfa. Laza, likacsos formák láttán nemcsak fölháborodott, üvöltött is
néha. Ez az indulat azóta nagyrészt kiveszett az irodalmunkból.
- Talán sûríteni kellene még... - bizonytalankodott Gaál Gábor elõtt is.
- Ne javítson semmit, kérném! Ez így jó, ahogy van.
Nagy szó volt ez, hiszen máskor, valamely rossz lelkiismeretû szerzõt, aki rettegett
Kritikus fejcsóválásai, cöccögései láttán buzgó fogadkozásba kezdett - Gaál elvtárs, én hazamegyek, még javítok rajta! -, ilyenformán nyugtatott meg: "Maga ezen ne javítson semmit, kérem, ez így rossz, ahogy van!"" (Az én egyetemeim)
Aztán jött Szabédi László, akivel "a szarvasiramú logika,
a babitsi kultúra" érkezett. Máskor Kós Károly toppant be egy atyai, írótársi ölelésre, Asztalos István Sinkát szavalt, Méliusz József, aki ekkortájt a színház direktora, Thomas Mann és Roger Martin du Gard olvasására biztatja. Bánffy Miklóssal írótársként Sütõ András elõadói pódiumon találkozott.
Gaál Gáborral pedig a Szent Mihály-templom körüli sétákon baráti, atyai hangon folytatódtak a szemináriumok. "Hõseivel együtt hol él az író? "Magában a konkrét valóságban - benne!" - hallom Gaál Gábor hangját, s a föld felé - és földdé vált - mutatóujját is látom, és tekintetének csillámló, mert
mindétig jósággal vegyes szigorát." (Az örök emlékezet földje)
Bentlakásos volt ez az egyetem, mert a szerkesztõség "rideg, boltozatos helyisége" éjszakára is otthont adott Sütõ Andrásnak. "Vaskályha, rozoga fotel, ócska íróasztal, szemben a faliújságom, minek - tapasztalatból inkább, mint
kedély hatására - ezt a címet adtam: Falra hányt borsó. Száraz koszton éltem, párnaként újságkollekciót raktam a fejem alá, de sorsomat el nem cseréltem volna." (Az én egyetemeim) Odakinn már hideggé vált az idõ, megsemmisítõ harcokhoz fújták a kürtöket, a nagygazdákat és a népi demokrácia
ellenségeit kellett leleplezni a Falvak Népében is. A kamarási mûkedvelés tegnapjaiból most az merült fel az emlékezetben, hogy a módosabb gazdák fiai játszották a jelentõs szerepet, a kántor magyar nótát tanított. Bartókot és Kodályt "számûzték a faluból". Ez is igaz volt. De nem maga az igazság.
A késõbbi torzulások elõjele.
A szerkesztõségi duruzsoló vaskályha mellett megélt mindennapok évtizedek távolából is átmelegítik az emlékezetet. "Idill? Közelség inkább. Úgynevezett népiek és urbánusok emberközelsége - tudatosan vallott, vagy csak megsejtett eszmények mindinkább erõsödõ
vonzáskörében; írás és társadalmi szolgálat kart karba öltése abban a hitben, hogy a világ teremtésének vagyunk részesei. Ifjonti lelkesedéssel hittünk az írás hatalmában, amelynek erejét - minden más hatalomtól elütõen - épp megosztottsága, vagyis kinek-kinek a másikétól különbözõ mûvészeti
szemlélete hordozza." (Az én egyetemeim)
Elõmenetelét a kolozsvári írószövetség vezetõsége hitelesítette; nemcsak tagjai közé, hanem a vezetõségbe is beválasztották. Az íróvá avatást pedig Gaál Gábor celebrálta vonalzóval, aki "azt mondta, vegyem úgy, hogy a szárnyamat is megkenegette, a
jobb repülés végett". (Az Utunk hívó hangjai)
Minthogy Gaál Gábor is a "valóság" felé böködött ujjával, a szárnyaló írói fantáziának nem kedvezett az idõ. Sütõ András magánemberi életében mégis a boldog repülés ideje érkezett el. Bukaresti együttlétek, õszi tervezgetések után 1949. április
4-én megnõsült; feleségül vette Szabó Évát. A kislányt még 1946 augusztusában, a vásárhelyi ifjúsági kongresszus elõkészítésének idején ismerte meg. A tüzes tekintetû, barna, csinos és törékeny leányka ügyesen gépelte a Világosság ifjú munkatársának Páll Árpáddal együtt fogalmazott mozgalmi
jelentését, amit más "dicsõségesen felolvasott" az országos találkozáson. Idõnként elmentek vacsorázni, Szabó Éva bemutatta szüleinek. Eltelt két hét, a munka és a kongresszus befejezõdött. Kolozsvárról aztán sûrûn érkezett levél Szabó Éva címére Marosvásárhelyre. Szinte hetenként kapta a kislány
a szépen szóló leveleket. A válaszok azonban eléggé ritkán mentek a kolozsvári diákbentlakásba. Érdektelenség miatt? - tûnõdött és bosszankodott a fiatalember. Szabó Éva aztán töredelmesen bevallotta: olyan "szép leveleket" kap az ifjú tollforgató udvarlótól, s annyi bennük az irodalmi téma is,
hogy bár hasonlókat gondol és érez õ is, de olyan selymesen-simogató szavakkal nem tud válaszolni. Hallgatott inkább. Hallgatásban és ragaszkodásban azóta meghaladta a fél évszázadot is Szabó Éva családféltõ "abroncstermészete", amely a vásárhelyi, kamarási öreg szülõket, gyermekeket, unokákat, s
részint a rokonságot is egybefogja. Csöndes és lankadatlanul kitartó lélekkel megõrzõ és megtartó erõt jelent, bármiféle égzengések, viharok, omlások és rontások állították és állítják próbatétel elé a családot. Szabó Éva örökké szolgálatos és virrasztó. A tennivalók vállalásával mindétig társa a
Gondban; fáradhatatlan figyelemmel, érzékenységgel párja a küzdelmekben. Hallgat a társaságban és a tekinteteket figyeli. Nem felejti a hamis szavakat, s a téli napokra megõrzi az õszinte gesztusokat, a hiteles gondolatokat. "Örökmécsesként" világol úgy, ahogyan Sütõ András lírai szépségû
írásaiban is egyre gyakrabban elõtûnni látjuk. Virrasztó társ és lankadatlan hûség õ a kisebbségi megmaradásban; a sárkány-veszedelmekkel vívott küzdelmekben pedig erõt ad és bátorít.
1949-ben a páros lét paradicsomi idejének hajnalát írták. A baráti kör jóvoltából úri lakás lakója lett a
szerkesztõ úr. A villa tulajdonosa egy mord öregasszony, aki nõnemû lényben csak az ifjú asszonyt engedte belépni a kapun. Bármennyire is szûkös volt az egyetlen szoba, otthont jelentett; a szerkesztõségi nyüzsgésbõl munka végett is szükséges volt visszavonulni a csöndbe. A Hajnali gyõzelem
írójától ugyanis újabb mûveket várnak. A bukaresti kiadó pedig fordítási ajánlattal jelentkezett. Creangã meséinek magyarra ültetésére kérték fel. Említettük: Sütõ András a szomszéd Anica néni és a nagyenyedi román tanárnõ jóvoltából fedezte fel a nagy mesemondót. Mint Beke Györgynek elmondta, a
fordítás gyötrelmét, az anyaggal való küzdelmet a prózaíró vívta magában: "Bár a románt úgyszólván a bölcsõbõl kifelé fülelve az anyanyelvemmel együtt tanultam meg, a munka nehezen haladt. Önmagamban húst szaggatólag vájkálva kerestem a másik elbeszélõt, a hasonló hangút. Hónapokig szerzõm bokája
szintjén kerengtem. Néha úgy éreztem: tilinkó szavára büröksíppal, hagymaszárdudával válaszolok. Keserûségem is büröké volt." Az alkat és a személyesség is vezette az "álruhás királyfi" mesevilágához. "Megszerettem ezt az óriást a gyöngédsége miatt is. Ahogyan emlékeiben visszahajol a humulesti-i
bölcsõ fölé, ahogyan anyja képét aranyrámába örökíti: az igazi férfilíra példája." Úgy fordította a Tarisznyás Ivánt és a Fehér szerecsent, hogy Sütõ Andrásban a kamarási bölcsõ, a kamarási gyermekkor tûnt elõ. Creangã mesevilága és a fordítás gyötrelme azért is fontos számára, hogy míg jelzõkkel
és a Creangã-hõsök sárkányos veszedelmeivel viaskodik, otthon is idõzik, édesanyja közelében. A hírlapíró szülõfalujához vissza-visszatér s tudósít az otthoni eseményekrõl. Az írót a képzelet és választott anyaga is hazavezérli. Pontosabban: Sütõ András Kamarást élte meg Humulestiben is.
Ám
a képzeletbeli otthon fényesebb, mint a valóságos 1949-es esztendõ. Amint az Anyám könnyû álmot ígérben értesülhetünk róla, Lénárd Pista után "Máté Marcit is meglõtték", amikor a "rekviráló katonák a kövér disznóját akarták elvinni". A kamarási tanulság pedig imigyen hangzik: "Mikor szól a puska,
ne avatkozzék az ember a saját dolgába se." Füstöléses ördögûzõ idõben már a fegyverek is eldörrentek. Puskaropogásként kattogtak az írógépek és a nyomdagépek is; írótársak egymás ellen indítottak háborút; a felsõbb sugallatok és a félelem hangjai a szellemi harakirik korszakát hozták el. Nagy
István Tamási Áron ellen indult harcba, mondván: "Már Ábel sem viselkedik úgy a rengetegben, ahogy száz és ezer más famunkás cselekszik abban az idõben..." (Utunk, 1949. március 26.); Marosi Péter azt harsogta: "Márton Áron történelmünk leggyûlöletesebb hagyományainak képviseletét vállalta"
(Utunk, június 11.). Márki Zoltán Osztályharc és hazafiság címû írásában Robotos Imre könyvének érdemét abban látja, hogy "leszámol a tájszeretet és tájsiratás nacionalista jelszavaival".
"Meghalt a cselszövõ, eltûnt a rút viszály..." - énekelte gyõztesen a magyar opera társulata 1949.
november 3-án a Hunyadi László bemutatóján, de a színház diadalmas varázslata nem sokáig éltethette Balogh Edgárt, mert amint hazatért a premierrõl, nyomozók érkeztek a lakására és elvitték. Cselszövõk és viszályok ideje csak most kezdõdött igazán, mert elhurcolták Jordáky Lajost, Demeter Jánost,
Méliusz Józsefet, Csõgör Lajost. November 3-án elvitték Kurkó Gyárfást is, aki az MNSZ elnöki székébõl való kiûzetése után megírta Nehéz kenyér címû önéletrajzát. Ki is adták, de a késõbbi meghurcoltatás elsõ jeleként visszavonták, bezúzták. Kurkóval egy napon börtönözték be dr. Szász Pált,
Korparich Edét. Micsoda népfrontos abszurditás! - Szász Pálék memoranduma épp a Kurkó-féle MNSZ hitelét vonta kétségbe! Említettük: már nyáron letartóztatták Márton Áront is. Az MNSZ vezetõi, a Bolyai Egyetem tanárai, az egyház tekintélyei ellen szervezett megsemmisítõ akciók a Moszkvából
irányított pártdiktatúra hadmûveleteinek forgatókönyve szerint alakultak: a politikai rágalmak sorában munkásmozgalmi árulás, a Rajk-összeesküvéshez hasonló vádak szerepeltek. Osztályharc ürügyén polgári, úri származású magyarok ezrei, tízezrei raboskodtak már börtönökben, robotoltak a
Duna-deltában. Most pedig azokra került sor, akik az új rendért harcoltak. S ne feledjük tíz- és százezrek mártíriumának sorában Demeter Béla sorsát! 1946 júliusában Erdély-szakértõként Magyarország képviseletében utazott a párizsi béketárgyalásokra. Elvi és gyakorlati kérdések sorát fogalmazta
meg tanulmányában. 1948-ban elvonult a közügyektõl, s 1951-ben az ÁVO minden törvénytelenség fölötti gaztettel letartóztatta s átadta a román hatóságoknak; s 1952. december 24-én Vãcãresti-i börtönben hunyt el.
Már az ördög vigyorog ki a Medvetáncból.
A Magyar Népi Szövetség
vezetõinek bebörtönzésével a romániai magyarság intézményeit gyöngítették, morzsolták fel. Szólt a puska, s az elhurcoltak nem tudtak saját dolgukba avatkozni. S aki maradt, az mennyire avatkozhatott saját életébe? Sütõ András 1949 õszén beiratkozott a kolozsvári Színmûvészeti Fõiskola rendezõi
szakára, de az órákra nemigen járogatott. Egyszer csak közölték vele, Moszkvába mehet tanulni, ami persze nem büntetést, hanem kitüntetést jelentett. A fiatal házasember és író Nagy Istvánt kérdezte: "Ha rendezõként fõleg írni óhajtanék, baj lesz-e belõle?" "Kérem, mondta Nagy István, ha egyszer
államunk pénzét fekteti magába, akkor kutya kötelessége lesz csakis rendezni, rendezni!" "Így nem mentem el."
"Volt egy kis morgás, fejcsóválás is pártaktivisták részérõl, de nem törõdtem vele. Sose bántam meg, hogy nem mentem el Moszkvába színházi rendezést tanulni.
Késõbben még
akadt néhány ilyen alkalom; megtisztelõ ördögsugallat. 1953-ban hívtak a párt Központi Bizottságának sajtóosztályára úgynevezett "magyar felelõsnek", vagyis az összes magyar lapok "pártcenzorának". "Isten õrizzen engem ilyesmitõl!" - mondtam Leonte Rauþu KB-párttitkárnak, aki afféle román Révai
volt, eléggé járatos az irodalomban is. Becsületére legyen mondva: nem haragudott meg a válaszért, csak imigyen figyelmeztetett idõnként: "Azért vigyáznia kellene, fiam, a hangnemre. Ön gyakran úgy veti föl a kisebbség kérdéseit, hogy az inkább kakaskodás, mint pártszerû hangvitel.""
Írói
élmények? Annak számított, hogy a Mezítlábas menyasszony címû elbeszélését a Marianum gimnázium dísztermében rendezett Utunk matinén Gaál Gábor kezdeményezésére "nagyszámú hallgatóság jelenlétében vitatták meg". Aztán az elvtársi gondoskodás Lónára küldte, hogy tapasztalatokat gyûjtsön a tartomány
elsõ közös gazdaságának szervezésérõl. "Minden tapasztalatom a jegyzeteimben maradt. Sch. elvtárssal konfliktusba keveredtem. Nevetségesnek tartottam, hogy a szervezés kudarcait a helyi papnak a nyakába akarják varrni. Akkor már föltûntek a késõbbi cinikusok, akik röhögve mesélték, miként
ijesztettek rá a parasztokra, hogy belépjenek a közösbe. Egyik azt mondta: "A parasztok azért nem akarnak áttérni a szocialista gazdálkodásra, mert a pap nem lelkesedik az ügyért.""
Aztán pártfõiskolára akarták küldeni - nem vállalta. Nem óhajtotta az aktivista karriert. De elõmenetele
mindenképp kijelöltetett, mert amikor Asztalos István alkotószabadságot, tehát a fõszerkesztõi munkák alól való mentesítését kérte, az MNSZ vezetõsége Kacsó Sándor javaslatára a Falvak Népe fõszerkesztõjévé Sütõ Andrást nevezte ki. Egyidejûleg megválasztották a kolozsvári írószövetség egyik
titkárává is. Nem hatalmat jelentett, inkább jószolgálati munkát. "Rengeteg idõs tagot ért sérelem, igazságtalan büntetés, tiltás. A társaság legfiatalabb tagjaként röstelltem volna nem a legszorgalmasabban nyargalni kinek-kinek az ügyében." Felvetõdik a kérdés, hogyan érintette Sütõ Andrást és
generációs társait a magyarság vezetõinek letartóztatása? Hiszen atyai mestere, a pártba vezetõ útjának egyengetõje, Balogh Edgár is közöttük volt. Mindenekelõtt egy különös mozzanat: alighogy Balogh Edgárt elhurcolták, néhány nap múlva Sütõ Andrást behívták katonának. Bukarestben szolgált,
mindössze két hónapot, éppen ezidõtt hurcolták el a magyarság vezetõit. Felmerül a gyanú, vajon nem azért hívták be õt és más értelmiségi fiatalokat, hogy minél zavartalanabbul és észrevétlenebbül bonyolíthassák le a belügyi akciót? Sütõ András mindenesetre tájékozódni próbált, bukaresti központi
ismerõseit kereste; szóba sem álltak vele. Egy bizonyos Goldberger elvtárs mordan elzárkózott, mondván: nem tud semmirõl. A tanácstalanság és a félelem érzése is meglegyintette; késõbb és homályosan a letartóztatottak kapcsán az illegalitás idejébõl való ügyeket emlegették, de valójában "gyermekek
voltunk, naívak, mint a verebek, bámultuk, hogy az elefántokat hogy lövik ki közülünk".
A néphadsereg újonca voltam címmel katonaélményirõl az Utunkban is beszámolt (1950. február 11.), s az "új szellemû", írni-olvasni tanító hadseregrõl inkább a perc szempontjai szerint tudósított, mert õ
maga nem sokat észlelt belõle. Tankosokhoz osztották, de odáig nem jutott, hogy beleüljön a harckocsiba. Elméletileg azonban szakember lett: megtudta, hogy a harci eszközt az oroszok találták fel. Szerkesztõi mivolta tekintélyt adott: faliújságot készített, s különféle tanácskozások ürügyén
Bukarestben sétafikált. Jó humorú moldvai román fiúkkal is szót értett. Anekdotákban idézhetõ fel, mint szólt a felettes ámulati parancsa a katonáknak: "Sütõ vigyázzba állsz és úgy maradsz tíz percig, hogy mindenki bámuljon! Így néz ki egy szorgalmasan tanuló katona." Mert Sütõ távolról s név
szerint felismerte a román állami és pártvezetõket a falra akasztott képeken. "Ha nem vigyázok, Isten tudja, mi lett volna belõlem." Gyanítható: katonai mivolta alatta volt az írás lelkesültségének, mert például mikor a leszerelési parancsot megkapta, s kiderült, hogy ruháját ellopták, ott akarták
tartani. Ellenkezett, akárhogy is, de menni akart, s úgyszólván lenge magyarban futamodott meg a további kaszárnyai élet elõl. Futamodott haza Kolozsvárra, a közügyiség és az irodalom mindennapi regulái közé.
Az Utunk az általános romániai irodalompolitikai elveknek megfelelõen, szovjet
példa nyomán a "valóság és irodalom" jegyében közölte az épp idõszerû pásztorleveleket; Nagy István Tamási Áron megsemmisítése után Reményik Sándorról írta: "a magyar polgárság nacionalista költõje". Csehi Gyula "a Bolyai egyetem magyar irodalomtörténeti katedra munkájának megjavítása" címén
szinte politikai feljelentést fogalmazott meg kollégái ellen. "Jancsó elvtárs fel sem veszi a harcot a polgári irodalom dekadenciája ellen." Távoznia kell Jakó Zsigmondnak; Abafáy Gusztáv komparasztikai törekvéseivel a kozmopolitizmust képviseli, Faragó József tévelyeg, mert Gaál Gábor és Lukács
György elméleteire hivatkozik, "Szigeti elvtárs nemlétezõ magyar sajátosságokat hangoztat". S ha az említett személyek mellett Gaál Gábor sorsát is felidézzük, aki ellen talán a legkíméletlenebb hajszát indította Sõni Pál, Robotos Imre és Csehi Gyula, akkor válik nyilvánvalóvá: a Bolyai egyetem
tekintélyes tanári kara elleni hóhérló munkát vállalta és végezte el Csehi Gyula.
Az íróktól a "megújuló" világról szóló beszámolókat, a régi rend felszámolásáról szóló híradásokat sürgették. Színpadon is; Marosi Péter az Utunk 1950. április 27-i számában "Az új színházért, a hazai magyar
drámairodalomért" emeli fel szavát: Davidoglu Bányászokja, Ivanov Páncélvonata, Leonov Mindennapi embere szolgálhat például. S aki trombitát fú, maga is marsolni kezd; Marosi Péter Száva Mihállyal társrendezésben állította színpadra a Kolozsvári Állami Magyar Színházban a Mezítlábas menyasszonyt,
amit Sütõ egy korábbi novellája nyomán, jókedvû marosfõi nyaraláskor Hajdu Zoltánnal közösen írt. "Hajdu addig járt a nyakamra az ötletével, míg beadtam a derekam. A munkamegosztás valahogy így alakult: Zoltán szállította reggelenként a cselekményfordulatokat, én pedig a replikákat fogalmaztam.
Aztán évek múlva is jókat nevettünk a bukaresti román írók ilyenszerû, hozzám intézett kérdésein: "Á, Ön az a Sütõ? Örülök, hogy megismerhettem. És kedves kollégája: András, akivel azt a színdarabot írta, hogy van?" "Köszönöm, András is jól van." Közösben többé õ sem ír már színdarabot."
Az
1951. januári õsbemutató kitüntetett kultúrpolitikai esemény: a premieren a nézõk a már kinyomtatott szövegét is megvásárolhatták. Túlértékelnénk a darabot, ha részletesen ismertetnénk és méltatnánk. Bizonyos, ha valaha még közreadják, valami kordokumentum-kötetbe illeszthetnék be. Anekdotákban
még mindig él az elõadás; Sütõ András emlékezése szerint Gaál Gábor a próbákra bejárogatva elképedve kérdezte: "Ki ez a sok ember, aki nem mozog? Mi ez a sok kerék, amely nem forog?" A meiningeni szocialista realizmus jegyében az életet rendezték be a színpadon; izzó vasat kovácsoltak a mûhelyben,
és az ellenséges elemek - a kulturális misztérium szigorú követelménye szerint - hidat fûrészeltek. Harag György jókedvû estéin idézte közremûködését a kulák szerepében. "Micsoda karikatúrája volt az irracionális ármánykodásnak, s egyúttal egy esztétikává elõléptetett tudományos szemléletnek is!"
(Gyászkalaposan) Az elmélet és karikatúrája persze a többi szereplõn is megmutatkozott; Kocsis Mihály középparaszt, aki rádöbben a nagyüzemi gazdálkodás elõnyeire; az öntudatos Szõcs Dani a párt katonája, Kucuj Gavril cigánykovács, ki emberi méltóságában emelkedik... - de nem soroljuk, ennyibõl is
sejthetõ: Sütõ András is "udvari lantot" pengetett a darabbal, az Állami-díj is jelezte ezt. (1951) "Hittem persze magam is, hogy a közös gazdálkodás valóban kiút a rettentõ szegénységbõl. Hogyne hittem volna, mikor a szegényparasztok jórésze is hitte!"
De számos, román nyelvû és bukaresti
elõadásnál, félszáz mûkedvelõ együttes lelkesedésénél tanácsosabb az Idõ mélyébõl a tanulságot elõhívni: "Ma olyannak látom, mint egy korhadó vadkörtefát, amelynek száraz ágai között imitt-amott zöldellt csak az élet. Egy sejtelem zsenge hajtásai. Mi volt ez a sejtelem? Hogy hõseink nem alakítják,
hanem elszenvedik a rájuk zúdult történelmet. A napi zsurnalisztikai közlés úgy hangzott, hogy a szegény- és középparasztok szövetségre léptek a munkásosztály oldalán, és kezükbe vették sorsuk alakítását. Kollektivizálnak. De micsoda kisiklásokkal. Ilyen volt például, hogy a parasztok közül a
konokabbak kukoricára térdepeltek, másokat elhurcoltak, koholt vádakkal börtönbe csuktak... A mai napig megíratlan mozzanatok." (Varázsköreim)
Egy otthoni beszélgetésben is megbolydult a "lélekficamító" emlékek Ideje:
"- Mégis eljöttél hát!
- Régóta készülsz ugye hazajönni?

- Régecske.
- Egy-egy írást küldtél magad helyett.
- Nem tudom, hasonlítottak-e rám.
- Sokszor igen, sokszor nem.
- Még egy pohárral!
- Ne vesd meg szerény hajlékunkat.
- Mihály bátyád bizony meghalt.
- A legrosszabbkor, szegény, Isten
nyugtassa meg.
- Van annak már tizenöt esztendeje.
- Elsíratni se tudtuk becsületesen.
- Hát mert akkor rakták alánk a parazsat.
- Olyan volt a helyzet: ember embernek farkasa.
- Ötvenben volt, igen. Semmink se maradt akkor, csak a becsületünk." (Anyám könnyû
álmot ígér)
Sütõ András messze került övéitõl. Bajossá vált a hazajárás, mert 1951-ben a Falvak Népét Bukarestbe költöztették. A Magyar Népi Szövetség után a kolozsvári Világosság is jelentõségét vesztette azzal, hogy Bukarestben már korábban országos napilapot indítottak Romániai Magyar
Szó címmel.
A Falvak Népének el kellett hagynia erdélyi központját, hogy a fõvárosba, a központba kerüljön. Anekdotikus történet-füzérekkel is felidézhetnénk a bukaresti szerkesztõségi életet, amikor négy-hat elemit ha végzett disznópásztorral, szövõnõvel, egykori szolgalegénnyel a kulákok
ellen, Micsurin és Liszenko példájára hivatkozva hadba indult ez a jámbor és írástudatlan mezei sereg. Jó baráti közösség alakult ki Bukarestben; minthogy szinte egy helyen lakott a társaság, egybefolyt a szerkesztõségi munka és magánélet. Sakkoztak, kirándultak, röplabdáztak és népdalokat
énekeltek, és vidéki riportutakra autóztak. Mégse színesítsük idillivé a bukaresti éveket! A fõszerkesztés ugyan csekély felelõsséggel járt, a stilizálás és az átírás annál több munkát jelentett. Dolgozni kellett a terjesztõhálózat kiépítéséért is. Bernáth Ernõ kiadóigazgató szakértelmének
köszönhetõen ez kitûnõen sikerült; a lap példányszáma meghaladta a százezret. A Falvak Népének Herédi Gusztáv és Kahána Samu jelentett nagy segítséget, utóbbi még a Brassói Lapoknál tanulhatta el az újságírás mesterségét. Most azonban nem a lelkiismeret, hanem fõleg a párt diktálta a szempontokat.
Minthogy a falvakban dologtalan "kulákok és osztályellenségek is ügyködtek", szükségesnek mutatkozott a lap címén is változtatni - így lett Falvak Dolgozó Népe, "merthogy csak õket illette annak ismerete, hogy a misztikus Mendel és Morgan banda miféle merényleteket követ el a béke s demokrácia
világproletáriátusa ellen". Hivatali, személyes tusakodások kezdõdtek: "A káderosztályok közvetlen munkatársaimat is kezdték bogarászni, elûzni azon a címen, hogy egyiknek-másiknak a szülei kuláklistára kerültek. A szerkesztõségbe beköltözött egy varrónõ, az volt a káderesünk. Titokzatos
iratgyûjteményével külön szobát kellett biztosítani neki, ahol az általános tisztogatás dolgában mûködött." (Beszélgetés Páll Árpáddal)
Otthonról nyugtalanító üzenet érkezett. A Gond a szülõi házba is betelepedett. Az Anyám könnyû álmot ígér címû könyvébõl ismerõs drámát Sütõ Andrásné így
idézte fel a televízióban: "1952-ben megtettek kuláknak. Volt egy kis rongyos cséplõgépünk, amit vettünk két rucáért. A férjem elment, vett valami vasakat, mert értett mindenhez, mester volt, összetákolta a cséplõgépet, nekifogott csépelni, hogy legyen mit együnk. Legyen kenyerünk. Melyiket hol
csépeltük, egyszer jött egy autó, megállott a kapuban, s megkérdezték, hol a búzájuk. A padláson. Vették elõ a zsákokat. Vitték el a búzát. Mi mit fogunk enni? - mondom. Az a maguk baja. Ez volt az elsõ szezon. A másik hónapban észrevették, hogy a búza gyûlt, jöttek s vitték el. Ez nem jó dolog!
Egyszer, lássuk, a kerten jönnek fel; jön egy milicista, egy elnök, jön egy éjjeliõr, egy cigány, jön egy másik - vagy öten jöttek. Én ott voltam a tornácba', a férjem el volt menve csépelni. Na azt mondja az egyik, tudja Sütõ néni, mi vár magára? Mi? A házból ki kell menjen. Miért? Kuláknak
vannak minõsítve. Hát miért vagyunk? A cséplõgépért. Elkezdtem sírni, csak én voltam itthon a kisebbik gyermekkel. Mondom, nincs hova menjek. Azt mondja, el kell menjen Bucurékhoz, üres ott egy ház, oda fognak költözni. Mondom, mi oda nem megyünk, hanem ha megengedik, ide hátra, van egy rossz
istálló, s abba belemegyünk. Na és a konyhába. Akárhová, azt mondja, de a házból ki, mert kulákoknak vannak minõsítve. Hát mondom, nagyon sajnálom, szegény kulákok vagyunk mi. Hát hiába. Kimentünk oda. Jön a férjem, mondom neki, na mi van. Nem kell kimenni a házból. De mondom, nem lehet
ellenkezni. Akkor telt-múlt az idõ, írtunk egy levelet a fiúnknak, megírtuk, hogy mi a baj. Milyen kulákok vagyunk? Akkor kijött egy aktivista, kijött és vizsgálta, azt mondja, nem olyan nagy ház, kétszobás. Maguk le vannak törölve a kulákságról. És ki kell költözzön, aki itt van. Aztán a férjem a
cséplõgépet szétbontotta, eladta, kapott érte húsz lejt, vettek egy liter bort a munkásokkal, akik segítettek."
Hitet rendítõ dráma: a fönn hirdetett elvek lent, a mindennapokban az emberek ellen fordultak. Mi hát a valóság? Amit "szempontok" nyomán látni akar a hivatalosság, vagy ami
történik otthon, a szülõkkel, a családdal, a falubeliekkel?
És mi az író dolga? Kinek is akar megfelelni? A sajtófelügyelõségnek? Avagy a szülõi háznak, szeretteinek? És ha szüleivel megtörténhetett a gyalázat, miért ne történne meg másokkal is! Sütõ András a személyes keserûséget közösségi
gondként írta meg, ám a megalázott hiába keresett védelmet. A cenzor közölte: "nem megy". Jöttek viszont másféle levelek, persze a falvakban leleplezett kulákokról, azok mehettek. Sütõ András vidékjáró útjain nyomozni próbált a tudósítások igazsága után, s kitûnt: "a leleplezett kulákok nagyrészt
becsületes középgazdák. Leleplezõik jórésze pedig szélhámos." A párt aktivistája - kardos angyali feladatokkal felruházva - pedig imigyen szólt a fõszerkesztõhöz: maga ne járjon a dolgok után, maga inkább olvasson újságot, mert az az igaz, amit az újság ír.
De mi volt, ami mehetett?

Az, ami a szempontoknak megfelelt. Már a címe is árulkodó. Új barázdák fordulnak (Utunk, 1949. III. 12.); Hadadi, aki tizenkét évig cselédkedett, maga akarja szántani a földjét. Megérkezik a traktor, s a gyermek kérdezi az apját: miért nem géppel szántanak? Aztán Hadadi enged, menjen az õ földjére
is a traktor: "Csak ültessétek fel a fiamat is." Földosztás után most a szövetkezetesítést kell támogatni.
1950 áprilisában a Román Népköztársaság katolikus papsága csatlakozott a stockholmi békefelhíváshoz. Az Anikó nén' felébred címû írásban szavazatokat gyûjtenek a békéért. A fiatal
plébános lánglelkû s abszurd prédikációban szól népéhez: "A háború nem Isten büntetése, mert a háborút emberek csinálják..." Békeharc eszméje? Helyes!
Nemzetgyûlési választások következnek. Szavad legyen a mi szavunk (1952). A népszerû elnök, Benkõ Sándor képviselõségre is számíthat, ám
váratlanul feleségére voksolnak. "Ritkán voltál köztünk" - okolják a hirtelen fordulatot. Logikailag továbbgondolva, ha ritkán volt az emberek között, jó elnök lehetett-e Benkõ? Ám nem ez volt a lényeg, hanem hogy változtak az idõk, és a nõk is egyenjogúak. - Ez is megfelelõ.
Sütõ András
írásaiban asszonyok és leányok sorsát különös kedvvel igazgatta. Móricz Zsigmond Pillangójának, Hitves Zsuzsikának és Árvácskának a színei fénylenek fel a Bogár Zsuzsika búcsúzik címû novellában. A jó torkú leányka elhatározza, hogy otthagyja a falut, ott a rideg és kíméletlen Bartalis urat, ott a
szegénységet. A városi iskolába megy, énekelni tanulni. Egy boldog világból küldi már levelét édesanyjának.
A Hetedikben (1952) Kiskati, a városi traktorosiskolából tér haza, s nemcsak a szövetkezetnek tudományát, hanem erõt is visz a családba. Apja megadólag mondja: ezentúl ketten lesznek
férfiak.
Több vonatkozásban Sarkadi Imréjével rokonítható Sütõ András korai novellisztikája. A közös Móricz-indíttatás alapján is. Sütõ András hasonlóan szárnyaltatja leány-alakjait, Monoki Zsuzsihoz (Gál János útja), vagy éppen Rozikához, a Szerelem címû Sarkadi-mû hõsnõjéhez. Sarkadi Imre
útja eltért Sütõ Andrásétól; mert nála démoni és mitologikus küzdelmek után következett be az a fordulat; valóban hitte és írásaiban hitette a párt agrárpolitikáját, a téeszszervezés igazát. Sütõ András eredendõen saját emelkedõ sorsából vélhette igazolódni: valóban új és fényes világ következik.
S ami még hibádzik, és nehezíti a falu életét? Hogy idegenek vagy falubeli káderek zsarnokoskodnak. Tehát nem az eszme, hanem a hozzá méltatlan személyek hibásak. Sütõ András és Sarkadi Imre korai novellisztikája abban is hasonlít egymáshoz, hogy mindketten gyakran mutatják meg az új és a régi
világ küzdelmét a fiatalok és öregek harcában. Ahogyan Kiskatin ámul öregapja Sütõnél - ez a némileg sematizált társadalmi-generációs ellentétezés még Sarkadi ekkori legjobb írásaiban is - mint a Kútban címû novella - érzékelhetõ.
Említettük: Sütõ András szívét és elméjét ekkortájt a
Pillangó szárnyverése rebegtette. Talán ezért is tud olyan lírai bensõséggel megidézni gyermek-történeteket. Makkos Jánoska finom és gyöngéd portréja (Új bocskor, 1953) is ebbe a galériába állítható. A történet akkor döccen, amikor a novellában András, Jánoska öccse szervezkedni kezd a faluban,
hogy visszaszerezze a bocskort és a tüszõt, amit foglalás fejében vettek el öccsétõl. A korabeli sablon annak ellenére is kirí az írásból, hogy a szerzõ valóságos székelyföldi zendülésre alapozta a cselekményt. A nyomorúságos életet, s benne a megcsalatott gyermekek és felnõttek sorsát az
ideológia kezdi irányítani. A leírás akkor élményszerû, amikor az életet, a szegénységet a maga belsõ rendje és arányai szerint ábrázolja. A korábban említett Egy csupor zsír például a zsírra áhítozó nagyapó és a gyermekek küzdelmét mutatja be. Sütõ úgy írja le, ahogy történt, így a novellát a
maga könnyes szegénységének poézise hatja át, és ezért - urak és öntudatos harcosok nélkül - felemelõen szép vallomás lett a mezõségi mindennapok nyomorúságáról.
Egykori méltatások is utaltak arra, hogy az ifjú Sütõ András mennyi színnel rajzolta meg öregember-portréját. Nemcsak Sütõ Mihály
nagyapót, hanem Bakó Marcit is, aki "úgy ül az asztalnál, mint valami hadvezér" (A hetedik). Változatosan jellemezte az öreget; a traktoron, amint lánya szántását figyeli, s "úgy ül, mintha borotválnák". Lányai között, amint atyai tekintéllyel készül evéshez, s középre ül; õ mindig a fazékból
eszik; vagy amint "megtörli a bajuszát, rágyújt komótosan, elnézi hosszan hetedik lányát, mintha most látná elõször". A néhány jellemvillanásban egy férfiember, a családfõ tekintélyének vesztését mondja el.
Finom élet- és emberismeretre mutat az Egy pakli dohány (1953) fõszereplõjének,
Csonka Ágostonnak a rajza. "Szürkület óta ülingél a csámpás kis háza elõtt a sánc martján", s ahogy a dohány megszerzését fundálja, ráismerhetünk a zsíros üveggel hadakozó Sütõ Mihály nagyapóra. Ám amikor Csonka Ágoston a kastélybeliekkel huzakodik, a leírás döccen; a realizmus mesés politikai
fordulata, a szocialista tanulság kerekedik felül az életen, s lobbantja lángra a kazlat.
Sütõ András korai novellái ott fényesednek fel igazán, ahol gyermekkori élményeit idézi meg, amikor a maga által megélt és figyelt pillanatokat és történeteket írta meg. Hitele akkor gyöngül el s vált
mesébe, amikor agitatív szempontok gyújtják fel az emberi indulatokat. A mitologizált osztályharc, az erõszakolt befejezés miatt veszett el számos novellájának belsõ igazsága. Az ötvenes évek elején írott történetek figuráiból kisebb mezõségi szabadcsapat verbuválódhatott volna, akik nem a tegnapi
urak ellen indulnak harcba, hanem hóhérkodó párttitkárok, rajoni küldöttek és szövetkezeti elnökök uralmát törik meg, rájuk gyújtva a házat és az irodát. A hibákat azonban csak mértékletesen lehetett feltárni, különben kimondják a negativizmus átkát. A politika szorításában esztétikai leleményre,
spekulációra volt szüksége ahhoz, hogy az író ébernek, elkötelezettnek, ne pedig dekadensnek minõsüljön.
A selejt bosszúja - emlékezetes Latabár-film a szocialista realista évekbõl, amelynek a dramaturgiája: a rendetlenül dolgozó gyári szabó a saját maga által varrt öltönyt veszi meg.
Izzadhat a sörkertben, aztán amikor Mancikát táncra kéri, a nadrággombja leszakad. Az ártalmatlan leleplezés technikája ez, mert így sem a párt nem nevezhetõ a bajok okának, sem a fõnök, csak az, akin csattan; vagyis: aki elkövette. Sütõ András is sokszor ilyenképpen óhajtja megtalálni a vétkest:
a rendszer helyett az esendõ porszemet. Példát véve: az Októberi cseresznye Kalapos Károlya ünnepi cipõt venne a szövetkezet boltjában, ám évszakok jönnek-mennek, termések és árufelvásárlások változnak, cipõ azonban nincs. Kiderül: fia gyártotta a rendeleteket, az abszurd hivatalnoki mentalitás
eredménye a családon csattan. Másutt, például Bukarestben, ahol nem a Kalapos fiú ügyködött, ott kit lehet hibáztatni? Marisán úr leveleiben (1950) az ég helyett a rajoni gazdaság küldöttje rendezi el a dolgokat s váltja le a bürokratát, s máris helyére zökken a világ. A Túróspuliszka Kelemenje
viszont sógorasszonyának adja drágán a vizezett, hitvány túrót. Így már könnyû belátni a hibát és javítani a világon.
De azt a vizezett túrót kíméletlenül meg kell enni!
Sütõ András írótársainak sorsán díjakkal, elismerésekkel igyekezett javítani. A román írószövetségben Mihai
Beniuc-kal, Jebeleanuval, Zaharia Stancuval dolgozott együtt; az irodalmi alap vezetõségi tagjaként segélyek, kölcsönök utalásával próbált fõként a magyar írók ügyeiben eljárni. Fogadásokon, hivatalos eseményeken is sûrûn jelen kellett lennie. Egyik ilyen alkalommal ismerkedett meg Petru Grozával
is 1951-ben. Azok a magyar politikusok, akiket a román miniszterelnök korábban kitüntetett barátságával (és sokak bizalmát élvezte a magyar kultúrában való jártasságával) börtönbe csukva tûnõdhettek a "testvériség" változatos megnyilvánulásain.
Errõl a fogadásról való emlék: Groza maga
mellé ültette Sütõ Andrást, aki megkérdezte tõle: "Elnök elvtárs nem táncol? Nézze meg, Luka László hogy táncol." Luka László egy ismert operaénekesnõvel keringõzött. Groza oldalra mutatott: Gheorgiu Dej nagyban beszélgetett a szovjet nagykövettel, s erre utalva megjegyezte: "Én táncolnék, de ezek
nagyon figyelnek." Ám Luka László, vagyis Vasile Luca sem táncolhatott sokáig, mert aztán õt táncoltatták meg. Mindent megtett pedig, amit kellett. Említettük: "pártmegbízásból" a kezdetektõl bomlasztotta a Magyar Népi Szövetséget. Talán belezavarodott abba, hogy románságában a magyart, magyar
származásában a románságát igazoltatták vele. Eltüntették, börtönbe zárták, akárcsak Ana Paukert is, aki zsidó volt. Dej egyeduralomra tört.
Felmerül a kérdés: hogyhogy Gheorghiu Dej nem tekintette ellenfelének Petru Grozát, a polgári politikust, aki 1945-tõl haláláig, 1958-ig
miniszterelnöke, illetve a Parlament elnöke? Posztján maradhatott mindvégig a "magyarok nagy barátja", miközben románokat, magyarokat, kommunistákat börtönöztek be; s ha a szovjet birodalom más államainak politikai gyakorlatát is megfigyelhetjük, kitûnik: Groza kivételes és kegyes sorsot élhetett
meg. Feltételezhetjük: Grozára épp azért volt szüksége Dej-nek, hogy kézben tartsa a magyarokat. Iskolázottsága, nyelvtudása folytán Groza népszerû volt a magyarok körében. Közvetített, nyugtatott és gyanút oszlatott. Magyarul és joviálisan társalgott; s Petõfit, Aranyt idézte, amikor arról
kellett volna beszélni, hogy megszüntetik a csángó iskolákat, hogy üldözik az általa is becsült Bolyai egyetem magyar tanárait. Grozához személyes panaszokkal lehetett fordulni, olykor egyéni ügyekben segített is, de a magyar kisebbség kollektív leépítését hallgatásával segítette. Mi több:
hitelesítette a párt-nacionalizmust. Grozára szükség volt ahhoz, hogy látszat-mûködésével Romániában és Magyarországon gyanútlanság és nyugalom legyen a kisebbségi magyarság sorsát illetõen. S Groza vállalta ezt, mert a román nacionalista politikát szolgálta. Polgár voltának ezért bocsátottak meg
a kommunisták. A kezdetektõl együttmûködött Dej-zsel; közösen szervezték a király puccsszerû eltávolítását, a kommunista fõtitkár hatalmát nem veszélyeztette. Dej hazai illegalista volt; akinek egyeduralma tovább erõsödött Sztálin halálával. Fájdalmas megállapítani, de igaz: a jogaitól egyre
inkább megfosztott romániai magyarság veszteségnek érezte a diktátor halálát, ugyanis Sztálin személyes intézkedésére fékezték meg a fasiszta Maniu-gárdák tombolását. Ma már azt is tudjuk, hogy Sztálin nem humanitárius okokból tette azt, hanem azért, hogy a párizsi békéhez megnyugtató politikai
helyzetet biztosítson felségterületén. Nemzetiségi ügyekben a román nacionalistát Sztálinra hivatkozva lehetett meghökkenteni és elbizonytalanítani. Sztálin halálával formailag se kellett tovább éltetni a már jó ideje végelgyengült Magyar Népi Szövetséget.
Beszédes az a cinizmus, ahogyan
felszámolták. Sütõ András tanúként idézheti fel. "Közölték: lesz valami tanácskozás, nekem valami jegyzõkönyvet kell vezetni, s úgy készüljek, hogy ki se jövünk két-három napig. Fölmentem a pártközpontba, ahol megjelent a népi szövetség képviseletében az a néhány személy, aki akkor képviselte a
vezetõséget. Ennek a testületnek én nem voltam tagja. Kérdem: mi lesz? Azt mondja valamelyik: legyünk csendben, jön maga Gheorghiu Dej. Várakoztunk egy kerek órát. Nem jött. Aztán megérkezett Dej jobbkeze, szegény megboldogult Mogyorós Sándor, õ volt akkor a párt szervezõ titkára. Gyakorlatilag ez
a fõtitkár-helyettesi megbízatást jelentette. Bejött oda, mint aki nem tudja, hogy ez a társaság miért van ott. Én valóban nem tudtam, de õ nagyon is, mert - mint késõbb kiderült - õ készítette elõ ezt az egész összejövetelt. Bejött, joviálisan így szólt: adjon isten, elvtársak! Mi újság? No,
milyen ügyben jöttek föl? Erre a MNSZ elnöke közölte vele: fontos bejelentenivalónk lenne, engedje meg, hogy tájékoztassuk. Na mondja! Erre felolvasta a szöveget, hogy a Magyar Népi Szövetség vezetõsége úgy határozott, hogy feloszlatja önmagát. Jött az indoklás: a fejlõdés folyamán most már olyan
szakaszba jutott az ország, hogy a nemzetiségi kérdés lényegében megoldódott, a továbbiakban a nemzetiségi problematika a pártszervek és a tanácsok keretében kerül megvitatásra és alkalmazásra. Erre Mogyorós felkapta a szemöldökét, mintha csodálkozott is volna, s azt mondta: akkor ezt majd
továbbítja a pártvezetõségnek, és majd válaszolnak. Erre eltávoztunk. Nem kellett írnom semmilyen jegyzõkönyvet. Másnap vagy harmadnap megjelent a sajtóban: a Magyar Népi Szövetség kimondta feloszlatását."
Utána? Hüledezésnél többre mód nem nyílhatott. A Falvak Dolgozó Népének felügyelete
is átkerült egy fõvárosi kiadóvállalathoz, a régi lapcsinálás lázát pedig megfagyasztotta az Idõ. Bizonyossá vált: kisebbségi, nemzetiségi ügyekben az a csoport került uralomra, amely mindenben kiszolgálta a Román Munkáspártot, s ezért bármely nemzetiségi kérdés felvetését sérelmi politikának
minõsítette.
Egy korábbi Gaál Gábor-idézetre visszautalva: lám: a Magyar Népi Szövetség mégsem maradt. És Gaál Gábor sem maradt. Az 1946-52 közötti munkásságáról írta Tóth Sándor: "Ami írást (cikkek, kritikák) ezekben az években publikált, azoknak nagyobbik része szánalmas dokumentuma a kor
szellemi süllyedésének, méltatlan hozzája, össze nem hasonlítható korábbi írásaival." (A hét 1996. május 3.) 1950 tavaszán sajtókampány indult ellene; 1952-ben politikai megbélyegzés következett és szívroham érte. 1954. augusztus 13-án megkeseredett magányban távozott az életbõl.
Kihûlt a
fönti világ, hûlõben az otthoni is. Ezt jelzik az édesanya levelei, melyek a családi eseményekrõl számoltak be, Pista öccsének csöndes lakodalmáról is csak levélbõl értesülhetett. Felerõsödtek a kétség hangjai, s nem jelentett megnyugtatást, hogy az Istvánok - Asztalos, Nagy, Horváth - ajánlására
Emberek indulnak címû elsõ novelláskötetéért a második Állami-díjat kapta (III. osztályút); s a 15 ezer lejnyi összeg jó részét Kamarásra postázta, hogy segítse az otthoniakat a mindennapi küszködésben. Az újságíróban az író, a politikusban a mûvész aggodalmai törtek fel, mert az omlás tényei
sokasodtak az otthoni híradásokban: "Aki kuláknak minõsült, és annyira megkopasztották, hogy nem maradt betevõ falatja, fogta magát és elpucolt. Bányába, gyárba, munkatelepre, ahová lehetett, s a házába beköltözött a denevér. De kisebb sérülésekkel is eltávoztak. Gy. Gy. bátyádnak például az volt
a bánata, hogy a gyümölcsöskertjének felét bekebelezték a közösbe. Tízesztendei munkája volt benne. Földhöz vágta a kapáját; na, én itt nem maradok! A hatóság széjjelverte a vasárnapi táncot. Ha a gabonabeszolgáltatásnál valamilyen lemaradás mutatkozott, vagy más mulasztás történt a falu részérõl,
mi legyen a legenyhébb büntetés? Nem engedélyezték a táncot. A fiatalok élenjáró falvak után érdeklõdtek, hogy oda mehessenek bálozni. Persze vitte a város felé a felemelkedés is." (Anyám könnyû álmot ígér)
Hogyan is szólt az a belsõ hang még Nagyenyeden, a nagyságos Fejedelem kõtáblája
elõtt? "Nem felfele török, uram..." Nem felfelé, hanem lefelé, vissza azokhoz, akik utamra bocsátottak! Mindétig szót érteni velük. Velük - tehát saját magával. Kányádi Sándorral mondhatta Sütõ András: "Olyan rég nem tarisznyáltam." A hazavezetõ gondolatok, a Gond "nem tûr nyerget, nem áll hámba,
/ kipányvázni ne lehessen, / béklyót egyik se szeressen." (Üzenet a pásztortûzhöz estéli szállásra)
Az Igaz Szó hívta Marosvásárhelyre, vagyis a szülõföld jelezte ragaszkodását. Mások éppen szerterajzottak a Mezõségbõl és Erdélybõl; Sütõ András hazafelé készülõdött.
Indul a vonat...
Nem Belényesre, hanem Vásárhelyre. Éva szíve is visszahúz, szerettei közelébe; együtt a család, Ágival és az alig két éves Andriskával. Indultak õk is nagyanya-nagyapa közelébe.
Indul a vonat... "zireg-zörög a kereke, / s az van az oldalára írva, hogy / nincs itt szabadulás soha".

Két évtizeddel korábban, 1935-ben Németh László magában bízó és bizalomkeltõ városnak látta Marosvásárhelyt. Cs. Szabó László székely fõvárosnak nevezte a "hegyen álló Debrecent". "A bástyákat s a templomot maga védi s eltartja az iskolát" - írta 1940-es õszi látogatását felidézõ esszéjében.
Említi a magabiztonság erejét is, hogy Vásárhelynek van kire hivatkoznia. Aranka Györgyre, Bethlen Jánosra, a két Bolyaira: "A viszálykodó apa és fiú összeköltözött a temetõben, s a halhatatlanságban". Teleki Sámuel "negyvenezer kötetes megkövült" gyûjteményét a Téka õrzi, Kántorné sírja a
református temetõben a nemzeti színjátszás hõskorára emlékeztet. Az Ady által oly szeretettel említett, Bernády György polgármesterségének idején épített szecessziós Kultúrpalota pedig "a Magyarság Háza". Illyés Gyulának ugyan hodályszerûen "hideg-rideg"-nek tûnt, ám "verssel, zenével, beszéddel"
s fõképpen színházzal betöltve: éltetõ jelen. Tompa Miklós vezetésével a Székely Színház Gorkij-, és Móricz-bemutatóira még a bukaresti szakma s maga az Európa-szerte ismert Bulandra asszony is ellátogatott. Szabó Ernõ, Kovács György, Delly Ferenc, Borovszky Oszkár, majd a fiatalabb generáció:
Tanai Bella, Erdõs Irma, Lohinszky Loránd és mások alakításai nyomán visszhangos sikereket aratott estérõl estére.
A város öreg kövei közül a múlt szellemárnyai tûntek elõ; "Bem csak az imént lépett ki Teleki Domokos házából, a szomszédban pedig - Görög Károly kereskedõ uramnál - a költõ
épp õrnagyi egyenruhája végett indul a szabóhoz." (Gond és jelkép) A Bolyai Líceum, az orvosi és gyógyszerészeti egyetem fiataljai és a leendõ mûvészek, a Szentgyörgyi István Színmûvészeti Intézet diákjai jókedvvel, önfeledten, magyar szóval korzóztak; boltok homlokzatán magyar feliratok is az
otthoniasság érzetét erõsítették. A Maros étteremben írók és komédiások társaságában tekintélyes orvosok, professzorok, Kótai Pál, Dóczy Pál históriáztak. A tavaszi szellõ a csöndesen ballagó Maros illatát lengette a város felé; a kertvendéglõ elé áll a konflis, hogy Csorba András és Kiss László
színész urakat a cigánybanda kíséretében szerenádos körútjára szállítsa. Vásárhely akkor még magyar mindennapjait is élhette.
Vásárhely gyanútlan volt.
Az 1952. szeptember 24-én megjelent új alkotmány értelmében a Magyar Autonóm Tartomány központja lett, és szinte észre sem vette,
hogy nem kapta meg az önállóság jogi és intézményes garanciáit. Figyelmét az is elkerülte, hogy e látszatönállóság nem annyira õérette, a romániai magyarság itt lakó hozzávetõlegesen 35 százalékáért született felsõ határozat, hanem sokkal inkább a Románia más területein élõ magyar kisebbség, a 65
százalék ellenében kiagyalt területrendezés. Hogy e kitüntetettségre hivatkozva másutt indoklás nélkül és észrevétlen lehessen megszüntetni a magyar iskolákat, intézményeket. Noha a zenei és a képzõmûvészeti felsõfokú oktatás helyben maradt Kolozsváron, de már 1945 nyarán a kincses város
elvesztette, Vásárhely megkapta elõször az orvos és gyógyszerészeti egyetemet, aztán a színmûvészeti intézetet 1953-ban (a Magyar Népi Szövetség megszûnésének éve!). Kolozsváron elhamvadtak olyan nagy hírû évszázados mûvelõdési intézmények is, mint az Erdélyi Múzeum, az Erdélyi Levéltár.
Megszüntették a gazdasági akadémiát, helyébe sem Marosvásárhelyen, sem másutt nem állítottak újat. De Vásárhely csak arra figyelt, amivel gyarapodott. Kolozsvár leépítésében nem az általános nemzetiségi veszteséget látta, hanem a maga erõsödését, s vele azt az esélyt, hogy felnõhet Kolozsvár
történelmi tekintélyéhez.
Sütõ András úgy vélte: "hosszú hiányzás" után a szülõföld közelébe érkezett. Ami azt is jelentette, hogy a gondot, az otthoni szorítást test- és lélekközelben érezhette. Azt találta, amit 1954 szilveszterén Nagy László: "Régi találmány rozsdás, hajdani konok dogmák
/ s hitek szétesve, mint a pattan-abroncsú dongák... / Igricek: rongy-ingûek, poéták: csoda nyelvek / ivadékuknak jajos versekkel fölnevelnek. / Löknek, uszítják, talpam távoli boldog tájra, / ledobnám már a gondot, ami õket is vágta, / égette, szorította, - végül is be kell lássam: / nem bírok
elbújdosni én se a boldogságban." (Víg esztendõkre szomjas)
Nem szabadulhatott a gondoktól. Bulgáriában idõzve (1953) Petõfi és Ady harcaival párhuzamosan Ivan Vazov és Caragiale magatartása és küzdelmei idéztek benne újabb kori tanulságokat. Elõször juthatott el Magyarországra (1955), és
többek között Szabó Pállal és Veres Péterrel is találkozhatott, ami az emberi és mûvészi ragaszkodás új és megerõsítõ élményét jelentette számára. Maguk közé fogadták tegnapi nagy olvasmányainak kiváló szerzõi, a tisztelt mesterek; s a közös gyötrelmekbõl immár nem menekülhet boldogítóbb tájra.
Noha módja volna rá; a Szabad Nép hívta, telepedjen át, s legyen a lap vezetõ munkatársa. Úgy érezte, maradnia kell Erdélyben, s tûnõdni a történteken: "Hol van a régi majális?" (Nagy László) Az Igaz Szó szerkesztõségében Sütõ Andrásnak nem sok feladat jutott. Igaz, különösképp õ maga se
ambicionálta a szerkesztést. Az ideológiai éberkedésre pedig ott nyüzsgött az alapítástól, fél év megszakítással, 1989. december 22-ig Hajdu Gyõzõ. Így az íróbarátoktól kért, gondozásra nemigen szoruló anyagokkal a fõszerkesztõ-helyettes elvégezte dolgát. Otthoni csöndességben, hazalátogatások
alkalmával a szülõi házban, vagy Székely (Gyümölcsoltó) Gergellyel a kamarási határban vadász-bolyongások közben felidézõdtek a megtörténtek. Eltelt tíz esztendõ; a hajnali gyõztes rikkantások, híradások nyomán torokköszörüléses idõ jött el: "Sok gyõzelemrõl írtam, a magam módján sok földrevert
kisember fölemelkedését és "elindulását" jeleztem ámuló szavakkal, a kommunizmus felé tartó kornak kijáró kalaplevevéssel. A Mezõségrõl, uradalmak világából indultam tizenegynéhány évvel ezelõtt néptanítónak. Micsoda szépséges küzdelmek kezdõdtek akkor az "óvilág" ellen! A "hajnali küzdelem" azóta
megfakult szereplõi hõskölteményt érdemeltek, s ha erõmbõl futja, megírtam volna. Így is megpróbáltam... Sok keserves tapasztalat árán tanultam meg, hogy az emberi lélek, amelyre hatni akarunk, nem kísérleti nyúl, sem tengerimalac. Az író pedig nem csupán lantosa, de kritikusa is korának. Persze,
miután eltörött a tengely, mindenki azt hajtogatja, tudott volna jobb utat is. Fölfedett bajokra visszalövöldözni nem dicsõ dolog, de szükségessé válik, ha a királykisasszony lábának faricskálói mûveletüket mesének nyilvánítják. Az író azonban önvizsgálat nélkül nem léphet elõbbre. Ez az
önvizsgálat pedig elkerülhetetlenné teszi a beismerést: ott is lantosok voltunk, ahol kritikusoknak kellett volna lennünk." (Lantosok és kritikusok - 1957)
A tartományi és központi pártszervek minden tollforgatóra továbbra is rátukmálták volna a maguk kötelezõ "eszméit", dogmáit. Ehhez
"meggyõzõ" módszereik is voltak. Olyanok például, hogy antiklerikalista "továbbképzés" címen egy katolikus pap perére terelték az író "elvtársakat". Nyilvános tárgyalás: gyomorforgató hazugságáradat Sütõ András számára. Visszamenõen Márton Áronig végiggondolható volt az eszme hóhérló rendszere.

Akkori olvasmányai, Goethe írásai, Balzac, Maupassant, Stendhal novellái és regényei elmélyültebb gondolati s esztétikai tûnõdésekre késztették. G. B. Shaw-t pedig kilencvenévesen akár tiszteletbeli kamarási polgárnak is javasolhatta volna, mert a mezõségiek is a nagy angol
következtetésére jutottak. Miszerint ha az a marxizmus, aminek alapján a szövetkezetbe kényszerítették és beszolgáltatásra kötelezték õket, akkor Marx valóban nem értett a politikai gazdaságtanhoz. Arisztophanész pedig a vásárhelyi írócsoport élére állhatna, olyannyira ismerte a bürokratákat, sõt
a besúgókat is. A Felhõk kórusa a szónokokra mutatva megvetõ iróniával mondja: "Ezek adnak eszet minekünk, eszmét, szónoklatot és körülírást, / Szemfényvesztést, csûrés-csavarást, leleményt, s jól tudni hazudni." (Arany János fordítása) Arisztophanészi figurák, nagy szemfényvesztõk irányították az
életet Bukarestbõl, s meghosszabbított kezeik, népámítók irányítottak a Maros mentén, Kolozsban, Udvarhelyen és Háromszéken. A "nagy istenkísértõ" és szentségtörõ, ahogyan a klasszikus drámaírót nevezi a Böjtre fogott istenekben, ezért lehetett termékeny ihletõje. Olyan, aki az ideológiai
Felhõkakukkvárban székelõ mindig okos és éber isteneket is meg meri támadni. Sütõ András így méltatta a Nagy István által támadott Bajor Andort a szatíra védelmében: "Ragyogó szatírával válaszolt a kriticizmus vádjára: hogyan félemlített meg egy trafikos több magas rangú kádert. Nagy István persze
minden jel szerint mindannyiunknál jobban ismeri például a munkások életét. Õt úgy gondolom, nem a valóság téveszti meg, hanem a valóságról kialakított ítélete".
Meddig építõ a bírálat, s mikor negativista az, aki szatirikusan mutatja meg a társadalom jelenségeit? Az Elõrébe írt jegyzete
szerint "már egy falusi néptanácstitkár is tabu. Egész államgépezetünk szimbóluma." Naplójegyzetének (1955) végén az idillikus sajtó ellen, a hurráoptimizmus ellen szólva kérdi vitafelétõl: "Úgy véli tán, hogy a szocializmus építése vasárnapi kirándulás ingyenjeggyel a hûs hegyek közé, ahol is a
kalauz zászlócskát lengetve közli velünk: megállás, szocializmus állomás?" (1955) De ne csak a mûfaj és az írótárs védelmét lássuk füstölgésében. Képes beszéde gondolati szándékát erõsíti: az írói szabadság nevében szólalt meg. Noha az esztétikum érdekében társadalmi, világnézeti szempontot említ,
magatartása már a hatalom ellen is harcolni kész írót, a közügyi, közösségi embert jellemzi. Sütõ András azt mondja: ne fölfelé, a hatalom csúcsai felé tekintsünk, hanem önmagunkba, mert az igazság képviseletének emberi és írói joga lehet az egyetlen eszményítõ alázat. Otthagyta az Ifjúmunkás
szerkesztõségét; ott Bukarestet elõször; nem óhajtott fõiskolára menni Moszkvába, sem pártiskolára, másodszor is távozott Bukarestbõl, feladta fõszerkesztõi állását a Falvak Népénél, mondván: ha a szivárvány alatt büntetlenül vissza nem is térhetünk oda, ahonnan indultunk, de tovább már önmagunk
irányába kell haladnunk.
Sütõ András alkotói kamaszkorában a maga heroikus és idilli irodalmi darabjait írta. Ha áttekintjük évtizedes hírlapírói és irodalmi munkásságát, feltûnik, hogy a harsonás idõkben vadászkürtöket fújó társainál visszafogottabb.
Ami romániai és magyarországi
írótársainak munkáiban gyakran otromba és ízléstelen gyalázkodás volt, az nála szelíd, hittel megélt küzdelem a jobb és jobb jövõ reményében. Likvidátori ambíciók nem vezették tollát, inkább retusálta, szépítette a jelent, s így a jövõ is mesés ábránddá formálódott. Ám azt is felismerte: "a
valóság javára vagy rovására hazudni végeredményben egyre megy." (Utunk, 1956. június 1.)
E korszakában felerõsödött a szatíra, a távolságteremtõ láttatás görbetükre. A szatíra védelmében Sütõ András némi tapasztalattal és elõretekintõ indulattal is beszélhetett. S mint Görömbei András
írja: a túlzás eszközével jelzi például Marisán bürokrata hatalmi tébolyát. A majdani nagy tiltók elõképét Sütõ András a novellájában menesztette hivatalából, s ezzel az élet mesévé, a szatíra jámbor példabeszéddé változott. Anekdotává pontosabban, mert a keserû tények helyett a vágyott vég
diadalával zárult a novella. A Marisán úr leveleit Nagy Elek dramatizálta, s mûkedvelõk is elõadták. S egy másik szatirikus hajlamáról árulkodó írás: a Pléhzenekar címû avatási jelenet (1953). Sütõ András egyre inkább Arisztophanész és Bajor Andor társaságában érzi jól magát, noha talán a
kamarásiak szõlõ- és gyümölcstelepítõ buzgalma adta a témát. Az Utunkban (1954. január 8.) munkáiról szólva távlati terveiben egy háromfelvonásos színdarabot, az Aranyalma címût említette: "azt a harcot próbálom ábrázolni benne, melyet a kollektivisták vívnak a természet meghódításáért, a
micsurini tanítások gyakorlati alkalmazásáért." A jelzett munkából egyetlen sort sem írt meg. Szándéka eleve kudarcot vallott a folyamatos önvizsgálatban. Tudjuk: a természetet rendeletgyártó pártmunkások és hivatalnokok akarták átalakíttatni. Heroizmus a diktatúrában - a diktatúra igazáért.
Siratnivaló hiábavalóság. A szatíra az arány-zavar mûfaja. Nem a kálváriát járt embert akarja nevettetni, hiszen ez cinizmus volna. Inkább a kálváriajárás keserves stációit megmutatva akar ítélkezni helybéli és azon helyzetek fölött, amelyekbe a bolyongó porszemeket taszították.
A Félrejáró
Salamon: "szüleim szenvedése"; 1955-ben írta. Említettük: szüleinek kulákká nyilvánítását papírra vetette, ám nem közölhette. Legszemélyesebb keserûségét nem írhatta ki magából. A témát az idõ érlelte tovább. Fontos volt közzétenni a történetet, amit talán az a tény is jelez, hogy addigi
legterjedelmesebb epikai munkájával állt elõ. Kántor Lajosnak Salamon kálváriájáról szólva említi: "Az emberi méltóságot percenként lábbal tipró Patkós figurámnak csak a biciklijét törettem össze Salamonnal. Te azt mondod: még mindig kísért bennem az anekdotizmus. Valószínû, hogy így van ez. De
utána kéne nézned annak is: központi politikai napilapunk kritikusa, valamint az akkori idõk egyik fõideológusa miként verte el a port a munkán. Enyhébb jelzõi közül való, hogy "negativista, revizionista"... A biciklinek - a rajoni hivatali személy akkori autójának - fához vagdosása pedig
"ellenforradalmi felkelésre való bujtogatás". Ez úgy hangzik, mintha Bajor-szatírát olvasna az ember. Az emberiség nevetve válik meg a múltjától. De ki mondja meg, hogy szeme alatt a könnycsepp a kacagásé-e, vagy inkább a sírásé?" (Kötél homokból) Lám, nem tud megválni múltjától sem. A megénekelt
valóság folytatja a kutyakomédiát az íróval, aki ezúttal nem ámult, fölfelé tekintve, hanem lefelé nézett, és látva láttatott. A Félrejáró Salamonból készült film bemutatóját kacagás kísérte; s talán ezért lett könnyeznivaló a sorsa. Mert a filmet betiltották, s azokat a román kritikusokat, akik a
bukaresti lapokban dicsérõleg írtak róla, megbüntették.
Idõs Sütõ András beadványait ismerjük az Anyám könnyû álmot ígér Hétköznapok a keresztfán címû fejezetébõl: "Kérvény 600 mm-es cséplõszekrény állami tulajdonba vétele ügyében." Az elöljárósághoz címzett iratokból látjuk: mennyire
családi és személyesen megszenvedett a Félrejáró Salamon története. A naplójegyzetben majd már kafkaivá, a névtelen hivatallal való küzdelemmé emelkedett az, ami a Félrejáró Salamonban még a Patkóssal való harcot jelentette. Bergson a nevetésrõl szóló könyvében a rugóra járó ördög komikumával
kapcsolatban írja: "Amikor a csendõr a színpadra merészkedik, mindjárt fejbe verik, ahogy illik, egy furkósbottal. Kiegyenesedik, mire egy másik csapás a földre teríti. Újabb próbálkozás, újabb büntetés. A csendõr a megfeszülõ és felpattanó rugó egyenletes ritmusát követve, hol elterül, hol
felegyenesedik, a nézõk pedig egyre jobban hahotáznak." Félrejáró Salamon történetét követve egyre inkább kifogyunk a hahotából és elkomorulunk. Mert itt a történetben nem a rendõr, vagyis Patkós pártaktivista terül el, hanem azt alázzák meg, aki nem szolgált rá - Salamon Andrást. Mielõtt Patkós
kerékpárját Salamon összetörné, már keserûséggel olvashatjuk meditációját: "Kalapot emeltem neked, s bele se köptél. Tisztességesen válaszoltam a kérdéseidre, s annyiba se veszed az életemet, mint az elhányt szivarvéget? Hát a kutyában is több megértés van, mint tebenned, te görény. Hát
tisztességes ágyból való vagy te, hallod? Hogy ez ide jöjjön, s rám üljön, mint a kõ a káposztáshordóra?" A becsületétõl megfosztott ember monológja ez. Salamon, tragikus-hiábavalósági érzésében elõképe a Lócsiszár Kolhaas Mihályának, ahogyan Görömbei András is jelzi, Vancut idézve: "Mert ez úgy
keresi az igazát, hogy közben, amije volt, azt is elveszti."
Kétségbeesetten kérdezi Salamon: "Álmatlan éjszakáimat ki fizeti meg?" - ez még a személyes emberi jajdulás. Az egyéni szétesettség állapota, amivel kapcsolatban így jellemzi hõsét Sütõ András: "Behunyta a szemét, hogy szétszórt
állapotában számba vegye magát." A kollektív, a társadalmi üdvözülés dolgában talán-talán még él a bizalom, ha már nem is a lázas hitben, hiszen az egyéni tragédia a megalázottságot, a szétveretettséget érzékelteti. Sokasodó tények sereglenek már társadalmi és nemzetiségi tapasztalattá, amikor
majd a hunyt pillák mögött egy közösség, a nemzetiség szétszórtsága vétetik számba. A Félrejáró Salamon árnyalt elemzésében igaza van Görömbei Andrásnak, aki szerint akkor döccen a történet, amikor a román pártember, Vancu és Patkós vázlatosan körvonalazott küzdelme elhalványítja Salamon András
sorsát. S fõképpen olajnyomatra emlékeztet a "pozitív" román paraszt arcképe, aki mindenkinek megmondja az igazat. "Mégis becsülik a rajoni Pártbizottságnál" - s ez a belátás Kerekes elnököt is jobb útra téríti. Elbeszélésének mesei befejezésében reményét jelezte: a küszködések kedvezõre
fordulhatnak, apró, kicsiny harcokkal a világ elõbbre vihetõ és javítható.
Sütõ András Németh Lászlóval vallotta: a földbirtokos osztályt kell felszámolni, s nem az embert. A Marosvásárhelyre internált földbirtokosok embertelen körülmények között éltek, a szerencsésebbje hasznosíthatta
tudását, agronómusként például. De a tébolyító elvszerûség a kétszáz holdas "tekintetes urat" csak hullahordásra, bélmosásra tette alkalmassá, lányának pedig prostituálódnia kellett, hogy megélhessen. Sütõ András írásban és szóban hadakozott például báró Kemény Jánosért - a nagy mecénás
harmincezer holdnyi erdõjét áldozta a kolozsvári színház életben tartásáért -, mert még mészégetõként is üldözték. Amikor végre a Szentgyörgyi István Színmûvészeti Intézetben könyvtárosként alkalmazták, a helyi lapban ismét megtámadták. A hajthatatlan bolsevik firkász ébertelenségrõl kukorékolt.
"Kálvin és Szervét vitájának új periódusát éltük: Daday Loránd letartóztatásakor cinikus és buta kultúraktivistákkal vitattam eredménytelenül, hogy a börtön - egy "problematikus írásért" - nem vitamódszer."
Önáltatás lenne, ha az Idõ dicséreteként most avval érvelnénk, hogy a magyarság
jeles képviselõit, Balogh Edgárt, Jordáky Lajost, Méliusz Józsefet és más, 1949-50-ben letartóztatott írót, közéleti személyt kiengedték a börtönbõl. Talán mindennél beszédesebb kordokumentum az az önéletrajzi cédula, amelyen a halálra készülõdõ Méliusz József oly drámai tömörséggel összegzi
hatéves kálváriáját. Méliusz Józsefet saját rendezésének, a Páncélvonatnak fõpróbájáról vitték el. Börtönévek 1949. november 3-tól 1955. június 23-iki végleges szabadságra helyezéséig.
"1949. november 3., este Kolozsváron letartóztatás.
1949. november 4-én autóval, Kurkó Gyárfással
együtt visznek Bukarestbe, a Belügyminisztériumba. A Belügy épülete a háború alatt a Gestapo székhelye volt, a háború után a Belügy, majd a Központi Bizottság székhelye. Itt nyolc hónap pincezárkában. Végül a 96 órás kihallgatás. Meghiúsult öngyilkosság.
1950. július vagy augusztus: Jilava.
Nyolc-tíz hónap, talán egy év. Ide érkezik a Klári által kötött mályvaszínû pulóver.
1951-ben Ghencea. Itt találkozom Csõgör Lajossal.
1952: vonaton visznek Ocnale Mari-ra. Kolozsvári hentes tudatja Csõgörrel M. Klári "öngyilkosságát". Csõgör közli velem.
1954 tavaszán
Margineni-re visznek autóval.
1954 tavaszán kiengednek Ploiestiben. Kolozsvárra utazom vonattal.
1954-ben Kolozsváron látogat meg Anya és Péter. A Libertatea bútorgyárban dolgozom egy-másfél hónapon át. Ekkor találkoztam utoljára Gaál Gáborral. Ekkor kezdtem érdeklõdni Fazekas
professzornál - többek között - Klári rejtélyes haláláról. A bútorgyárból vittek el újabb letartóztatásba. 1954 kora õszén szamosújvári börtönben. Tíz napos éhségsztrájk.
1955-ben a kolozsvári Securitatenál (a Majális utcában) 3-4 hónapot tartottak. Raul Sorbannal és Pavel Apostollal egy
cellában.
1955. június 23-án szabadlábra helyeztek.
1955. július közepén Bukarestbe érkeztem. (Július 22-én)"
(A hét 1996. okt. 4.)
Rabságából kiszabadult Márton Áron is - ám gyulafehérvári háziõrizete 1967 novemberéig tartott. Kurkó Gyárfás pedig még egy évtizedig nem
kapott kegyelmet. Névtelen ezrek raboskodtak továbbra is Jilavában, robotoltak a Duna-deltában. Gheorghiu Dej a Sztálin halála utáni változást mutató keleti "illemre" sem adott, mert 1955-ben végeztette ki Pãtrascanut, akit még a koncepciós perek idején tartóztattak le, de hamis vallomásra nem
tudták kényszeríteni. A nagypolitika széljárásában Bukarest helytartói, a vancu-k, a kerekesek, a patkósok és légionistáik kaszabolták az emberi méltóságot. A hadakozó közügyi emberben megszólalhatott-e a szépíró? Sütõ András írásainak egyike - a Szeptember címû - arról szólt, hogy egy paraszt
középiskolába viszi kicsi fiát, majd miután a gyermek eltûnik a kollégium zsivajában, õ maga egy másik kapun a börtönbe vonul, mert nem teljesítette beszolgáltatási kötelezettségét. A párt helyi sajtófelelõse kidobatta a novellát az Igaz Szóból, mondván: Sütõ elvtárs dolgozza át olyanképpen, hogy
kitûnjön: mennyire feltétele a beszolgáltatás az ingyenes oktatásnak. Sütõ András nem volt hajlandó az írást átdolgozni.
"Magasság?" "Tisztaság?" "Nyugalom?" - valóban így volt, ahogyan Illyés Gyula Erdélyben címû versében láttatta, midõn 1956 januárjában a Fáklyaláng századik elõadására
Marosvásárhelyre látogatott? Egy interjúban - "A romániai magyar irodalom töretlen ereje, az ottani írók hite az életben" - sorolta Illyés a hivatottság tényeit, okait. (Mûvelt Nép, április 29.)
Tudósításában Szentimrei Jenõ Szentgyörgyi Istvánról írott monográfiájáról szólt elismeréssel;
említette Szabédi Lászlót, a ritkán, de erõteljesen szóló költõt, aki nemcsak verset ír, mondta, hanem a Bolyai egyetemnek is tanára. Dicsérõen beszélt Szemlér Ferencrõl, Bözödi Györgyrõl, s a fiatalabb generációról. Székely János Bolyairól írott "mester szonettciklusáról" mondta: "Verseiben ott
rejtõzik a Babits utáni magyar költészet teljes nyelve és verskultúrája. Igazi költõ õ, s mintha a változott körülmények között a korán meghalt Dsida Jenõ útját folytatná." A prózaírók közül Szabó Gyulát ajánlotta a magyarországi olvasók figyelmébe. Okkal; Szabó Gyula 1955-ben kezdte el Gondos
atyafiság címû trilógiáját, amelyben párthatározatok helyett már a következményekre figyel a falu világát hitelesen megidézve. Hõsei sorsán át egy mikrovilág életében tágabb társadalmi, történelmi dimenziókat is körvonalazott. Illyés Gyula több fiatal, lelkes poétával találkozott, de
"Legelsõsorban" Sütõ Andrásra hívta fel a figyelmet, aki "huszonhét" éves [huszonkilenc - A. L.] és kész, nemcsak mint prózaíró, hanem mint ember is."
Illyés Gyula Sütõ Andrást kitüntetõ szavait majd személyes melegség hatotta át. Együtt utaztak Kolozsvárra, ahol közösen az Utunk íróival
találkozott, kirándultak Erdõszentgyörgyre, bensõségesen megismerhette tehát az ifjú erdélyi írót. Családi és történelmi gondokról és tennivalókról Flóra asszony társaságában beszélgettek. Sütõ András is arról szólt baráti körben, amit Illyés Gyula nyilvánosan elmondott: "a román-magyar
együttmûködés dolgában ki kell használni a nagy történelmi lehetõséget." A kézfogások lehetõségére látott nagy esélyt; s az 1956-os tavasz erõsítette is a bizakodó hangokat. A két ország megállapodása nyomán megkönnyítették az utazást, intézményes kapcsolatok is kialakulhattak, így például a
debreceni és a kolozsvári egyetem hallgatói és oktatói ellátogathattak egymáshoz. 1956 januárjában több mint tíz évi távollét után Tamási Áron hazautazhatott édesanyja temetésére, majd a nyár végén Marosvásárhelyen és Kolozsvárott hivatalos vendégként, a Kultúrpalotában rendezett irodalmi esten is
ünnepelték. Az is az eseményekhez tartozik, hogy a kolozsvári magyar egyetemisták és Tamási Áron találkozójának "áramszünettel" vetettek véget. A Székely Színház 1956-57-es mûsortervében meghirdették Ördögölõ Józsiását. Ugyancsak kedvezõ jelnek mutatkozott, hogy a Harag György, Csiky András, Ács
Alajos nevével jelzett színtársulat a nagybányai évek után Szatmárra telepedhetett. S a két ország között is megelevenedett az élet: útlevéllel nagy látogatási hullám indult. A MÁV augusztusban kishatár-vonatot indított Debrecen és Érmihályfalva (Vale Lui Mihai) között.
Illyés Gyula mégis
túl fényesen látott, amikor szinte "teljes és baráti összhang"-ról beszélt, mert újabb és újabb feszültség lobbant a kolozsvári és vásárhelyi írók között. Az autonómia talán túl magabízóvá tett némely vásárhelyi literátort és szellemi embert, a kolozsváriak ösztönösen érezték veszteségüket a
gettósításban. Felismerte ezt a román vezetés, s az ellentét szítása a politikai taktika része lett a közeli és az elkövetkezendõ években, évtizedekben is. A hatalom elutasította a kritikai hangokat, s gondja volt a nemzetiségre is, amikor a júniusi író-kongresszuson nacionalizmussal vádolták a
magyar írókat. Az örökös húzd meg, ereszd meg-játékban elõbb a megfélemlítés, majd az engedmény; közgyûlés döntött az Írószövetség Titkárságán belül a nemzetiségi osztály felállításáról és határozat született egy magyar nyelvû gyermeklap kiadásáról is. Ez lett az Asztalos István fõszerkesztésében
1956-ban Kolozsváron megindult Napsugár. Döntöttek a magyar könyvkiadás átszervezésérõl is. A régi politika ugyan nem moccant ki sztalinista merevségébõl, de riadt félelemmel tekintett a XX. kongresszusra és a magyarországi eseményekre is. A romániai magyar lapokban viták éledtek. Egyesek a váltás
jeleit akarták felerõsíteni, mások a politika állásait oltalmazták a bigott esztétika elveire hivatkozva. A román írók körében is mutatkoztak kritikai hangok: Alexandru Jart fölemelte a szavát az önkény ellen; az Írószövetség pártszervezete kizárta tagjai sorából.
A rátarti provinciális
csaták sokszor szemléletbeli és hatalmi harcokat rejtettek. Többen a nyitás és a tisztulás társadalmi, irodalmi kérdéseit feszegették, keserves felismerések kíséretében: "Hát egymás ellen kell küzdenünk az igazmondás jogáért?" - Sütõ András szakmai és emberi dermedtségben írta Jónás címû cikkét,
ami idõszerûségén túl, az írói életút alakulásában is nagy jelentõségû volt. E vitriolos dolgozatot miniatûr esszének is mondhatjuk. A valóságra és "terepre", életre hivatkozó szellemi rendõrfelügyelõkre sistergett, akik mindétig csak belülrõl látják a "problémát", mint Jónás a cethalat. Írása az
ideológia hitbizományos fõportásait támadta.
Indulatos szatírájában a perc-politika elvtárs-kaméleonjait potyolja: "Tegnap hévvel támadt a dogma szorításában is igazra törekvõ elmére. "Az osztályharc élesítése törvény! - dörögte. - Kételkedsz benne? Törvénysértõ vagy." Ma: "Ejnye barátom,
ugyan hogy képzelted? Szállj magadba s igazodj hozzám."" Nincs szükség arra, hogy a "valóság" nevû tartományhoz annak legyen illetékessége, akit õk, a sorompónyitogatók beengednek. A bibliai kép - Jónás - is elõlegezi a majdani esszéírót és a történeti hivatkozás is elmélyülõ gondolkodásról
árulkodik. "Õ a Tridenti Zsinat" - mondja az állami dörgedelmezõre. A vallástörténeti képben - egy késõbb megnyíló írói világ elõjele - az ember hitével és sorsával metaforikusan felidézve a megélt jelen gondjai, drámái sisteregnek elõ. (Évek - hazajáró lelkek)
A mindig illetékes és mindent
belülrõl látó Jónás elvtársakkal - akik pártaktíván nyilvánosan is elítélték a "kívülrõl" feleselõket - való áldatlan harc az 1956-os magyar forradalom napjaiban tovább mélyült.
Mint Robotos Imre írta (Kritika 1988/4) Bukarest 1956 címû visszaemlékezésében: a román pártvezetésben hatalmas
felzúdulást és pánikot idézett Pándi Pál cikke a Szabad Nép 1956. szeptember 9-i számában. A Közös dolgaink címû cikkében írta: "A Román Népköztársaság magyar kultúrája a magyar kultúra szerves része - erkölcsileg, szellemileg - felelõsek vagyunk tehát érte mi is." Pándi Pál Petõfi-kutatókkal
látogatott el Romániába. Internacionalista lelkesedéssel sorolta a magyarok intézményeit, kiadványait, a testvériség biztató tényeit, de ez a román politikát nem hatotta meg. Tiltakoztak, s a felháborodásra Gerõ Ernõnek bocsánatot kellett kérnie Bukaresttõl.
A romániai magyarok nyugtalan,
feszült napokat éltek. A bukaresti pártvezetés a forradalmat azonnal elítélte, s követelte az autonóm tartomány magyarjainak hûségnyilatkozatát. Marosvásárhelyen mozgolódott a diákság. A pártvezetés éjjel-nappal tevékenykedett. Egyik hajnalban, másokkal együtt, Sütõ Andrást is hívatták -
kiáltványt kell fogalmazni. A bizottság összeült és elkészítették a röpiratot, amelynek elsõ, Sütõ fogalmazta mondata így hangzott: "A magyar nép jogos kívánságaira és elszenvedett sérelmeire megmozdulva..." Nem fogadták el; napokon át folyt a vita. Fazekas János Bukarestbõl érkezett a kedélyek
csillapítására. Többirányú viták és belügyi figyelem közepette teltek a nappalok és éjszakák. Információ csak annyi jutott el Magyarországról, amennyit a Magyar Rádiótól megtudhattak. Budapesten naponta és óráról órára változott a hangvétel, Nagy Imre is váltogatta minõsítéseit és rendelkezéseit;
persze, hogy zavar és tanácstalanság mutatkozott Marosvásárhelyen.
A magyar forradalom elítélésében a román vezetés számára döntõ kérdés volt, hogy magyarokkal mondassák ki. Így került sor november 2-án a marosvásárhelyi Simó Géza Bútorgyárban rendezett nagygyûlésre. Az ezen közzétett
megbélyegzõ távirat Scintea-beli közlése illetve az Elõrében "csak" kivonatolt szöveg hatalmas politikai botrányt kavart. A "munkások" táviratát Hajdu Gyõzõ fogalmazta.
A forradalom elbukását hatalmas és diadalmas cikkekben és nyilatkozatokban ünnepli a román és a magyar nyelvû sajtó.
Katona Szabó István Jordáky Lajos naplójából idéz: "Nem írtam alá az Egyetemen az "üdvözlõ" táviratot, és nem vállalom, hogy a diákokat megpróbáljam meggyõzni errõl. Emberi becsületemnek annyival tartozom, s nemzetem iránti hûségem legalább azt megköveteli, hogy hallgassak, ha nem beszélhetek,
hogy gyászoljak, ha nem harcolhatok.
Megdöbbentõ (Balogh) Edgár magatartása és Szabédi rádiónyilatkozata. Diákok mondták meg nekik, hogy szégyellhetik magukat. (Szabédi) Laci legalább kétségbeesett, s õrültként, lelkiismerete minden nyugtalanságával keresi a kiutat." (Erdélyi Magyarság
1991. november)
Késõbb egy nagygyûlésen Fazekas János elmondta: azzal az utasítással küldték Vásárhelyre, hogy a makacs embereket, így Sütõ Andrást is letartóztassa. A belügyesek figyeltek és csak a jelre vártak, hogy egy összejövetelrõl kiemeljék a fontos személyeket. Fazekas János azonban
humánusan járt el. Telefonon felhívta a Belgrádban tartózkodó Gheorghe Dejt, s vele egyezkedett, hogy csöndesen oldhassa meg a vásárhelyi feszültséget. A szovjet hadsereg és Kádár beszéde aztán eldöntötte a helyzetet - Marosvásárhelyen is. A kiáltvány közzététele újból szóba került; már-már úgy
látszott, hogy az indító mondattal közölheti az Elõre, majd módosítást kértek. Erre négyen (Nagy Pál, Oláh Tibor, Sütõ András, Gálfalvi Zsolt) aláírásukat letiltották, így a memorandumot se közölték.
Gheorghiu Dej a romániai magyarság szimpátiáját és zaklatottságát érzékelve kiemelkedõ
ambíciót mutatott a magyar forradalom megtorlásában. Hogy szovjet mundérban romániai magyarok is részt vettek-e Magyarország megszállásában - azt majd a hadtörténészek tisztázzák, mert vannak rá adatok. A román pártvezetés rettegésébõl is fakadó szolgálatkészségét az jelezte, hogy elsõként,
november 22-23-án sietett Budapestre tájékozódni és szolgálatát ajánlani. Erdély elszakításának mesterségesen felfújt rémképe is erõsítette Gheorghiu Dejt a magyar októberrel való leszámolásban. Petre Roman apjának, Walter Romannak, a román delegáció tagjának a feljegyzésébõl tudjuk, a
Kádár-vezetés is megerõsítette félelmében. A jegyzõkönyv szerint "M. elvtárs" - stílusából, mozgalmi frazeológiájából is következtetve Marosán György - megemlítette: "elõkerült az a jelszó is, hogy "Nem, nem soha" (Erdély jelszava)". A területi és politikai hovatartozandóságot tehát demonstrálni
kellett, válaszként a forradalom "irredentizmusára" és ideológiai tévelyedésére, különösképp a kitüntetett magyar területen, az Autonóm Tartományban (El nem égetett dokumentumok)
A Gheorghe Dej és Kádár János budapesti, november 24-i beszélgetését közzétevõ Ólmosi Zoltán [vélhetõen álnév -
A. L.] az Erdélyi Tudósítás 1989/6-os számában felhívta a figyelmet: a román pártvezér néhány javaslatát gyorsan bevezették a megtorlandó hadmûveletekbe. Így a Dej ajánlotta rögtönítélõ bizottságot Kádárék december 1-jén életre hívták, majd december 11-én, ugyancsak a román pártdiktátor
javaslatára, megszüntették a forradalmi bizottságokat. Feltûnõ párhuzamosság, hogy e "baráti" beszédet követõen néhány nappal rendelet születik a munkásõrség felállításáról.
A vásárhelyi íróknak feladatul jelölték meg, hogy nagygyûléseken "segítsenek" az események "tisztázásában". Egy
alkalommal Csupor Lajos elsõ titkár Sütõ Andrást is maga mellé delegálta egy üzemi nagygyûlésre. Felszólalásában Sütõ a magyar nép jogos sérelmeirõl és tragikus eseményekrõl beszélt. Csupor pulykavörösen felugrott, félbeszakította a beszédet, és leteremtette az írót. Mi az, hogy jogos? Mi az, hogy
tragikus? Többet nem vették igénybe az "írói segítséget". Ettõl eltekintve a párt azért gyõzelmi hangulatot élt, Fazekas János is megdicsérte azokat, akik helyesen látták a jövõt. Kettéosztotta a társaságot; kinek adható a kezébe igazi fegyver, kinek csak fapuska. A beletörõdés állapota
következett: mindenki aláírta azt a brosúrát, amely elítélte a "magyarországi ellenforradalmat."
1957. május 5-én Sütõ András az Igaz Szó fejléces papírján Tamási Áronnak írt levelet. Szerkesztõként kérte Tamásit, küldene írást egy általa összeállítandó évkönyvbe. Közös ügyeket is említ
levelében, a "Bölcsõ és bagoly nyomdában van, s ha a Jégtörõ Mátyást itt is megrendelték, akkor már jó úton vagyunk." A tragikus fordulatok "megzavarták a közös kiadás régi, már-már tökéletesedõ formáit" - írta, s a jövõre nézve megjegyezte, "Sok elvágott eret kell összekötni, hogy egyenesbe
kerüljünk."
Az Évkönyv is ezt az ügyet szolgálta volna. Egy sürgetõ távirattal is erõsítette szándékát Sütõ András, s Tamási küldte is a novellát; válaszolt Veres Péter, Solohov, Ehrenburg, csak "a kolozsváriak egy része nem óhajtott szerepelni" - emlékezik az író. Tamási ellen hivatalos
kifogás támadt, s végül az Évkönyv nem jelenhetett meg. Az 1957. júniusi-júliusi pártplénum tartósította a Dej-politika dogmatikus szellemét. Ennek nyomán letartóztatási, megfélemlítési és párttisztogatási akciókat kezdtek. 1957-58-ban Kolozsvárott több hullámban magyartanárokat, jogászokat,
papokat, tehát fõként értelmiségieket hurcoltak és ítéltek el ártatlanul öt-tíz évre. Páskándi Géza, Dávid Gyula, Varró János, Páll Lajos, Bartis Ferenc és mások nevével jelezhetõen ekkor Kolozsváron az elkövetkezendõ értelmiségi generációnak egész csapatát roppantották össze. A "kilencek" pere:
Dobai Istvánnak, a kolozsvári Bolyai Tudományegyetem nemzetközi jogászprofesszorának Erdély sorsát újragondoló, 1956 nyarán született memoranduma miatt 1957 tavaszán indítottak eljárást. Kérlelhetetlen és kegyetlen ítéletek születtek. Dobai István és Varga László életfogytiglani, Komáromi József
és Kertész Gábor 25, Gazda Ferenc 10, Dobai János 6, Nagy József és László Dezsõ 5-5 évi börtönbüntetést kapott.
A terror és félelem légkörében jótékonykodásával hivalkodott a román politika; Bukarestben magyar tanszék alakulhatott; némi engedmény mutatkozott a magyar osztályok indításában,
Magyar Ház nyílhatott a fõvárosban, megjelent a Korunk Kolozsváron, két tanítóképzõben kezdõdött oktatás. S az imént idézett levelében Sütõ András tudatta Tamási Áronnal: megbízást kapott egy színházi, zenei, képzõmûvészeti lap indítására.
Felmerül a kérdés: az "ellenforradalmi erõknek
kedvezõ revizionista", "értelmiségi betegségben szenvedõ író", aki Tamás Gáspárral vitatkozott Illyés megítélésében - mert az Új versek kapcsán nacionalistának minõsítette a költõt -, miként kaphatott fõszerkesztõi megbízatást? Honnan a beléhelyezett bizalom? Ahogyan a nagypolitikában a
nemzetiséggel, úgy ment helyileg "kicsiben is". Egyfelõl elmarasztaltatik az író elvtárs, támadjon csak rossz lelkiismerete, szorongjon és féljen tehát, másfelõl lássa bizalmunkat, indítson új lapot. S minthogy "bûntudata" van "vétségeiért", könnyen gyeplõre fogható. Ebben is rejlik az
engedékenység magyarázata. Vagy ebben is. Õmaga így vall errõl: "Ún. 56-os bûneinkért néhányunkat alaposan legyaláztak az Utunkban és az Igaz Szóban, de önkritikára hajlandó nem voltam. A gyalázkodásokra (revizionizmus, nacionalizmus) sem válaszolhattam. Aztán, hogy mégis lapot bíztak rám? Talán
azt gondolták: "A felügyeletünk alatt marad"." 1957-ben Sütõ András bekerült a tartományi Néptanács végrehajtó bizottságába, s hogy elvállalta a tisztséget, az Bugyi Pál tartományi elnök személyének is köszönhetõ, mert vele jó ügyeket lehetett szolgálni. Éppen õ kérte föl a Mûvészet címû lap
megszervezésére is. A lap céljaként az 1958-as indító száma Sütõ András Gond és eszmény címû beköszöntõ írásában Gaál Gábornak az Utunkat elindító cikkét idézi: az idõvel azonos lapot kell csinálni. Vagyis az Idõ, a klasszikusok szellemében elkötelezett újságot igényel, amely a közösségi
gondokról, a mûvészeti élet dolgairól "harcosan" tudósít, helyt adva vitáknak is.
A romániai magyarság további életében döntõ hetek és hónapok következtek. Marosvásárhely és a Magyar Autonóm Tartomány újabb mûvelõdési intézménnyel gyarapodott. S ami kivételes, Sütõ András munkatársi
gárdájához tartozott a romániai irodalmi, mûvészeti életet oly kitûnõen ismerõ Nagy Pál, késõbben, a fordítói gályapadba kényszerített kiváló irodalomtörténész, mûfordító Lõrinczi László, továbbá Páll Árpád, báró Kemény János és leánya (Nagy Pálné Kemény Zsuzsa), többen a börtönviseltek közül,
tehát elvi alapon és a párt oldaláról nézve "vegyes, s fõképpen osztályellenséges különítmény" dolgozott a Mûvészetnél. Csatározások közepette ugyan, de elfogadták a társaságot. Errõl így vall Sütõ András: "Leépített pártaktivistákat akartak a nyakamba sózni. Akkor csinálja más, mondtam, s
meghátráltak. Késõbb a tartományi káderes az ijedtségtõl falfehéren kérdezte tõlem: "Mit csinál maga? Börtönviseltek és osztályalapon kirúgottak gyülekezetét?" Hát valóban: az én munkatársi gárdám fele (kb. 8-10 személy) börtönviseltekbõl, két báróból s néhány, más laptól kirúgott kollégából
került össze. Füstölgés volt ugyan, de eltûrték. Néha felmondással fenyegetõztem. Ilyenkor megjuhászodtak. Hogy miért? Nem akartak maguknak "kellemetlenséget" okozni? Nem tudom. Bugyi Pál jó barátom volt és maradt. Õszintén próbálta a kisebbség ügyét szolgálni. A hetvenes években már erõs
ellenzékiségbe szorult."
1957-ben Vásárhelyen elkezdte munkáját a Székely Népi Együttes; a tízéves Székely Színház és mûvészei magas állami kitüntetésekben részesültek. 1958 márciusában a rádió is megszólalt. Ma már látható: az 1957-58-ban szervezõdõ intézményekkel erõsödõ autonóm tartomány
által a román politika a magyarság ámítása és nyugtatása mellett a magyarországi politika végérvényes bizalmát is meg akarta szerezni. A magyar párt- és állami vezetõk küldöttségének 1958. februári látogatásához elkészült a Patyomkin-fal. Kádár János hírhedt beszédében jelentette ki, "magyarok is
élnek Romániában". A magyar fõtitkár hórát táncolt Vásárhely fõterén, így is tudatva a világgal: a román nemzetiségi politika megnyugtatóan rendezte az erdélyi magyarság sorsát. A gyászos szereplés nyilvánosan kifejezte: a magyar vezetõk a romániai magyarság sorsáért a továbbiakban semmiféle
felelõsséget nem éreznek és nem vállalnak.
E lemondás egyben felhatalmazást jelentett: a román párt a "testvériség", az "örök barátság", az "internacionalizmus" és a "Szovjetunióhoz fûzõdõ baráti érzések" jegyében újabb fejezetét kezdheti a magyarság megsemmisítésének. Mirõl tárgyalhattak
még a nyájas, nemzetáruló népünnepélyen? Bizonyos, hogy a két párt vezetõi Nagy Imre és a forradalmárok sorsát megbeszélték. Ezekben a hetekben Moszkva is kiadta a jóváhagyást a véres leszámolásra, s azt a román pártvezetõk is támogatták. Megnyugodhattak a románok: a magyarságot hosszú évekre
elnémíthatják. Magyarországon sokan, írók, közügyiek börtönbe kerültek; Illyés, Tamási és mások számára hosszan nem volt tér és levegõ, hogy felelõsen és hangosan szólhassanak a pusztító szándékok ellen, vagy a MEGTÖRTÉNT miatt.
A román politika magabiztosságát erõsítette az a tény is, hogy
1958 júliusában kivonultak a szovjet csapatok Romániából. Ne feledjük, 1944 késõ õszén, 1945 telén a nacionalista és vérengzõ román alakulatokat a szovjet közigazgatás fékezte meg Észak-Erdélyben. A tragikus hónapokban némileg ez jelentett felszabadulást és megnyugvást. A szovjetek távozása a
román vezetõket megnyugtatta. Mindez egy hónappal Nagy Imre és munkatársainak kivégzése után történt. Keletnek és Nyugatnak egyként szólt a gesztus, jelezvén: ahol béke, rend és hûség mutatkozik, onnan önként is távoznak. Az engedetlenek pedig viseljék a következményeket.
Tanulságosak a
Nagy Imre kivégzését és a szovjet csapatok kivonulását követõ hetek, hónapok eseményei. Amint Magyarországon, Romániában is, fõként Kolozsvárott újabb hullámban tartóztattak le magyarokat és román értelmiségieket is. Ez már nemcsak a demokratikus szellemi erõktõl rettegõ párthatalom cselekedete
volt. Az általános megfélemlítés légkörével is megalapozták az 1959-i tavasz eseményeit. Figyelemre méltó: Vásárhelyen a terror nem mutatkozott ilyen nyíltan; ez a tény is a védettség privilégiumát sugallta. A fizikai veszélyeztetettség mellett a szellemi riadtság és bizonytalanság pszichózisát is
meg kellett teremteni. Ennek egyik kifejezõ megnyilatkozásaként Földes László az irodalombírálat "eszmei tisztaságát" hirdetve a romániai magyar irodalom "tévelygései" ellen indított támadást, többek mellett Tamási Áront narodnyicizmussal vádolta.
A diktatúra természete, hogy rituális
eseményekkel igyekszik hitelesíteni magát. A felvonulások, a stadionokban szervezett népünnepélyek mellett a színházat is a propaganda eszközének tekinti látványosan. Ezért kerülhetett sor Kádár János téli látogatásának igazolásául és a magyar társadalom megnyugtatását, elaltatását is szolgálva, a
marosvásárhelyi Székely Színház magyarországi vendégszereplésére 1958 november-decemberében. A társulatot Tompa Miklós vezette. A diadalmas turné (Kós Károly: Budai Nagy Antal, Sebastian: Lapzárta elõtt, Nash: Az esõcsináló és Bródy: A tanítónõ) a marosvásárhelyi állomáson a pártnak szóló
tisztelgõ jelentéssel fejezõdött be. Megnyugodhatott a hatalom; Magyarországon hatalmas cikkekben méltatták a színház munkáját, a romániai magyarság távlatos társadalmi és szellemi lehetõségeit; közben egy új generáció legjobbjai Szamosújváron, Enyeden és a Duna-deltában raboskodtak.

Kedvezõ volt tehát a pillanat ahhoz, hogy félreérthetetlen és intézményes támadás induljon a magyarság ellen. 1959 tavaszán a késõbbi kondukátor az, aki (egyik segédje, az ifjúsági vezér Ion Iliescu volt) vezényelte a Bolyai Egyetem beolvasztását a Babes Egyetembe. A cinikus színjátékban, a
testvériség jegyében egy magyar diáklány - aki késõbb megzavarodott - kérte az "egyesítést". Az egyetemi gyûlésen Szabédi László szóváltásba keveredett Dej komisszárjával, s április 18-án összeomlott elmével a vonat elé vetette magát. A kollektív döbbenetet híven fejezik ki Kányádi Sándor 1960-ban
Szabédi László emlékére írt sorai: "Sikoltanék. / De csak hangtalan ráng a szám: / látom a fejem legurulni / a töltés oldalán." Ezen a tavaszon további két tanártársa is öngyilkos lett. A kolozsvári akcióval párhuzamosan kétnyelvûvé erõltették a vásárhelyi Bolyai Líceumot is.
Ebben a
magyarság jövõjét leépítõ politikában a Mûvészet címû lap erõt sugallt. Noha a szovjet mûvészet eredményeire és a román-magyar testvériségre rendületlenül hivatkozott, a tekintélyes személyiségekkel - Harag György, Jagamas János, Tompa Miklós, Kovács György - megerõsödött szerkesztõség
rendszeresen tudósított a romániai magyarság zenei, képzõmûvészeti, színházi eseményeirõl. Nemzetiségi szellemi munka és program sugárzott a Mûvészet számaiból, tehát csökkenteni kellett jelentõségét. Bukarestben született a döntés: a szerkesztõség 1959. október 1-jétõl más címmel, és elsõsorban
politikai, társadalmi tartalommal folytathatja munkáját. A Mûvészet utolsó, szeptemberi száma így harangozta be a kéthetenként megjelenõ képeslapot: "A dolgozó nép építõ-alkotó munkáját, az ipar és a mezõgazdaság dolgozóinak egyre szépülõ életét akarjuk hívebben tükrözni... Az Új Élet pártunk és
kormányunk szeretõ gondoskodása révén indul útjára."
Keserves évek ezek Sütõ András életében. Az ügyevesztett emberrõl, Salamon Andrásról esztendõkkel korábban szatírát írt; az istenek és a tömjénfüst viszonyáról arisztophanészi tapasztalatokkal elmélkedett, s a mûvészet változatlanul a
politika fennhatósága alatt áll. A Fennvaló Gondoskodónak szerkesztõként és szépíróként egyaránt áldoznia kellett. Az új életnek legföljebb annyi jele mutatkozik a szülõföldön, hogy eltörölték a beszolgáltatást. Újra hamis hangokat hallattak az írótársak is, emiatt publicisztikáiban Sütõ András
másokkal is gyötrõdik, elégedetlenkedik. Olykor igaztalanul is okít és méltatlankodik. Szándéka nem a megsemmisítés és nem "hatalmi" gõgbõl ered, mint azt késõi (félre)értelmezõi vélték. A maga bizonytalanságaira és kétségeire keresi a választ, amidõn írótársai vélt vagy valós emberi, esztétikai
esendõségeit vesézi az Igaz Szó, a Mûvelõdés vagy a Mûvészet lapjain. "Tollam vásik, / tintám elfogy, / hitem alászáll, / anyám rongya / engem gyászol / piros holdvilágnál" - mondhatta õ is Nagy László korai versével. S e hitehagyottságban, becsapottság érzésben talán ezért is oly elemi erejû
felismerés számára Kleist munkássága, drámái és prózája, különösképp a Kolhaas Mihály címû kisregény, amely Egy lócsiszár virágvasárnapja címû drámájának irodalmi indíttatása lett.
Tipródás és bizonytalanság közepette olykor erõtlen a belsõ hang: külsõ felszólítás és igény hívta munkára.
Szerkesztõi sürgetésre, az Igaz Szó pályázatára megírta a Fecskeszárnyú szemöldök címû egyfelvonásost (1959-ben mutatták be Kolozsváron), majd a folytatást, a Szerelem, ne siess!-t. Néhány évvel késõbb, 1962-ben ebbõl kerekedett háromfelvonásossá, a színész Kovács György biztatására, a Tékozló
szerelem. A szereplõk neve is árulkodó; Kincses Zsuzsika és Demeter Jóska Móricz Pillangójának szerelmeseit, Hitves Zsuzsikát és Darabos Jóskát idézik. Keresztnevük mellett összetartoznak érzéseikben is. A "fecskeszárnyúság" is Móriczra utal; a Pillangó elején Zsuzsika kiáltja ezt vissza a
legénynek, amikor az utána "kajátott". A fülledt nyári évõdésben Jóska éppúgy fecskeszárnyú, mint Zsuzsika tenyerében a hosszú farkú sárga pillangó. Sütõ András játékában Zsuzsika melengetõ érzéssel idézi fel a legény szavait, amikor az belenéz a szemébe: "Ennek a lánynak olyan a szemöldöke, mint
a fecske szárnya." De az esztétikai indíttatás és a filológiai ihletettség mellett az írói hozományra is figyeljünk! Mintha a szerelmi történetet és a szövetkezetek egyesítésének ügyét Sütõ András azért ötvözné a vidám játékban, hogy körülvonja, csomagolja és álcázza igazi szándékát, hogy
"Golovics elvtárs eszméit", mint "életünk abszurdumát" meg tudja mutatni. A jónási filozófia megszólal a cinikus Golovicsban is; Madarasnak, az elnöknek mondja: "Te messzelátó vagy és belülrõl látod a problémákat, mint Jónás a cethalat... Egy kis önkritikával kifordítjuk a világot mind a négy
sarkából."
Egy kis önkritika, épp csak annyi, hogy a mintha-változás képzeletét keltse az emberekben. Egyébiránt minden megy zavartalanul. A Jónás elvtársak pedig a helyükön maradhatnak. Félreérthetetlen a "kifordítjuk a világot..." magabiztossága, az Internacionálé allúziója. Jónás elvtárs
a világforradalmár. Csökött filozófiája szerint: "Nem tiltunk meg semmit, de mindent meg fogunk akadályozni." S mint utólag - a Tékozló szerelem Golovicsára emlékezve - szerzõje megjegyzi: "A machiavellista cinizmust, amely tömegek hátán csattan... egy falusi könyvelõbe kellett bújtatni." (Évek -
hazajáró lelkek)
Az idõ távolából ma már szerzõje is látja a Tékozló szerelem esendõségeit. Késõbbi drámaköteteibe sem illesztette be, s jobban megérti Szõcs István egykori Utunk-beli kritikáját. A marosvásárhelyi, kolozsvári, szatmári magyar és a bukaresti vígszínházbeli bemutató nyomán
talán még túlzott érzékenységgel jegyzetben szisszent fel, amikor Szõcs István némi gunyorossággal azt írta: akár operettnek is játszhatnák a darabot. A vitriolos ötlettel Szõcs István társadalmi-politikai felismerést sugallt; a politikai-világnézeti szempontokkal rendszabályozott színpadi élet -
dramaturgia nem lehetett több, mint operett-szcenárium.
Szerkesztõi biztatást említettünk a Fecskeszárnyúval kapcsolatban, de feltételezhetjük: a falu közösség-szolgálata is a népi játékok írására biztatta Sütõ Andrást. Cikkeiben ifjúkorától figyelemmel kísérte, mit játszanak a falvak
mûkedvelõi. Mûveltségi és lélektani jelentõséget látott a színjátszók ambíciójában. Gyakori kérdésként vetõdött fel benne: népszínmûvek helyett mit és hogyan adhatnak elõ. A Mezítlábas menyasszonnyal kapcsolatban egy helyütt úgy nyilatkozott, hogy sógorának a számonkérésére és a falusiak
megrendelésére írta. Egy mûkedvelõ színjátszófesztiválról pedig így tûnõdött: "Ezért hamis tükör az, amit egyfelvonásos irodalom címen - tisztelet a kevés kivételnek - elébe állítunk. Ebben az irodalomban a paraszt nem önmagát, hanem torz, hisztérikus képét látja, vagy a valószínûtlenig
leegyszerûsített, túlnyomórészt negatív vonásokból álló osztályképletet. Holott több ennél: gondolkodó ember." Eszményeket is említ írásában: "Hol van az a hév és felelõsségérzet, amellyel annak idején Szentimrei Jenõ fordult a népi játékok felé, amellyel Illyés Gyula megírta a Tûvé-tevõket,
amellyel Móricz Zsigmond keresztül-kasul gyalogolta az országot. A közöny, melynek tanúi vagyunk, elszomorító." (Mûvelõdés, 1957. január) Sütõ András egyfelvonásosait, vidám játékait ebben a hévben és felelõsségérzetben írta, azt vallva, hogy ódon és népies színmûvek vagy aktuális
propagandajelenetek helyett költészetet és életet kell vinni a színjátékba. Esendõen sikerült neki és írótársainak is. Azt se feledjük, Illyés Gyula Magyarországon se juthatott színpadra; Tamási Áron Énekes madara, amelyet a vásárhelyi fõiskolások Tompa Miklós rendezésében készítettek elõ,
1958-ban nem kerülhetett közönség elé a Kultúrpalotában. Hol keressük az okokat? A népi irodalom ellen hozott 1958-as párthatározat átsugárzott a romániai magyar kultúrába is. Irodalom és falusi mûkedvelés hogyan is szövetkezhetett volna az imént számonkért hévvel és felelõsségérzettel?

Sütõ András írói munkásságáról, akkori vívódásairól ad hírt a Tártkarú világ címû novelláskötet (1959) bevezetõje "...íme itt van egy könyv, amelyet az idõ meghaladott. Meghaladott, mert a pislákoló eszmélést a kitárulkozó eszmények váltották föl." Az élet új gyõzelmeinek korszakában már
kordokumentumnak mondja egykori írásait. Kántor Lajos és Láng Gusztáv irodalomtörténetében joggal mutatott rá arra, hogy a "politikai idõszerûség szempontjainak abszolutizálásával" szemben az esztétikai értékek - például az Egy csupor zsír, Egy pakli dohány -, az emberi élet hitele nem múlt el az
idõvel. Sütõ Andrást mintha ismét a perc-bizakodás, vagy a hivatalos igény delejezte volna meg. Mert a Nyugalom bajnoka (1959) címû prózájában épp a társadalmi idõ múlását igazolta tételes, újabb kiadást aligha megérõ munkájában. A kisregényben e társadalmi "meghaladott idõt" a földosztásban
tündöklõ Lukács Dani éli meg, aki ragaszkodik a földjéhez. Mást ugyan pártfegyelembõl beszervez a szövetkezetbe, de õ állhatatos marad. A közösségért azonban változatlanul tevékenykedni óhajt, ezért a templom órájával bajmolódik. Ambícióját pótcselekvésnek mondja Görömbei András. Joggal. Kántor
Lajos és Láng Gusztáv irodalomtörténete szerint "rokonszenves emberi vonásai ellenére már egyértelmûen megmosolyogni való". Sütõ András idõzavarban küszködõ figuráin, háromnegyedes és félrejáró alakjainak sorsán eltûnõdhetünk: vajon nem ezek az emberek éltették magukban a közösségi érzést, esendõ
mivoltukban vajon nem õk voltak az igazi népszolgálatosok? Szabadságállapotukat õrizték - ahogy lehetett. Nem bujdokolhattak nádasba, mint a Szabó Pál mûveibõl megismert bihari magyarok a török veszedelem elõl. Mániájukba menekültek. Így lettek pótcselekvésben rejtõzködõ figurák. Ilyenek ekkortájt
Csurka István hõsei is a Ki lesz a bálanyában. Kártyázással múlatják az idõt. Az emberhez méltó idõbõl való kiesettség állapotát élik. Tudjuk, milyen volt a kollektivizálás: emberi ambíciókat, szépen gondozott magángazdaságokat semmisített meg, s nyomorított meg embereket. Igazi cselekvés nélkül
és kiszolgáltatottan kellett élni, amikor ki-ki a maga heroikus harcát vívta az életbenmaradásért. Teremtõ emberekre, földjüket szeretõ gazdákra nem volt szükség; tündöklõ jeromosok, pompás gedeonok, tronkai vencelek kora tombolt.
Gyõzelmeket olykor a vezércikkíró fõszerkesztõ rikkant, az
író olvasmányai fölé hajolva a vissza önmagunkhoz "lázadásával" tûnõdik a tegnap és a ma irodalmi kérdésein. Stendhal, Balzac világában mélyült el; a provincializmus jegyeit vélte felfedezni írótársai horgász szenvedélyében, mondván: Hemingway öreg halászának nyomán mindenki a maga nagy halát
óhajtja partra vonszolni. Sütõ András emberi, írói képességeken tûnõdött. Móricz rendületlen terepjárását említette példaként. S ekkor fogalmazta meg az igazi alkotó udvariatlanságának - az olcsó siker ellenzésének - természetét boncolgatva Wagner és Balzac kapcsán, hogy a szerkesztõknek oly
fontos tulajdonságuk: a szigorúság és a szeretet dolgába "mintha belefáradtunk volna".
Sütõ András csöndben készülõdött. Két kis novellája ad hírt errõl az 1959-es esztendõben. Látszólag a novellista eddigi legjobb kvalitásait ismételte meg. A Misi, a csillagos homlokú címûben az árva, az
ispán úrtól "bitangnak" született gyermek lóról ábrándozik; a Karikás költekezikben pedig váratlanul nagy pénzhez jut az eddigi szegénységben élt ember. Arról képzelõdik, miként költse el az összeget. Ám váratlanul nem találja a pénzt, s egyre felfokozottabban az öreg nappali õrre gyanakszik - az
lopta el. A kabátbélésbõl aztán elõkerül a pénz, s röstelli, hogy nyomorúságában rosszat feltételezett társáról. Finoman rajzolt történetek, karcolatok. Közös bennük: hõsei álmukkal, belsõ képzeletükkel vívódnak. Valamiképp egymásnak párja ez a két darab. Misit szép fényes álom, egy kiscsikó
tartja igézetében. Egy lejjel a kezében "Úgy vonul be az iskolába, mint valami herceg. Szünetben töltött cukorkát vásárolt, és boldog büszkeséggel osztotta szét a társai között. "Édesapámtól kaptam" - dicsekedett. - "Együtt jöttünk reggel és azt mondta, kapok tõle egy csikót is. Azt adja nekem,
amelyiken vasárnap kilovagoltam a mezõre. Szép csillagos homloka van, úgy nyargaltam, fütyült a szél a fülem mellett." Azt is álmodta Misi, hogy amikor a domboldalon "apja kiszállt a cifra nyeregbõl, megsimogatta fejét, és így szólt hozzá: "Melyiket akarod? Válassz magadnak egy kiscsikót." S
valahonnan, mintha csak az égbõl ugrott volna le, máris ott termett egy csillagos homlokú kiscsikó." A szépíró költõi látomása ez a lovacska, s tán arról is csöndes lírai vallomás: az írói hivatás mégsem a gyõzelmi híradások sorozata, hanem a csillaggal jelölt kegyelmi és ihletett állapot. A
gyermek a lakodalmi szekér tengelyére ugorva is az álmodott lovat kéri édesapjától; az ispán a kocsis kezébõl kiragadja a korbácsot, és a gyerek arcába sújt. Misi "elvesztette szeme világát, a nagy vágtatásban minden összeborult elõtte, de görcsösen belekapaszkodott az ülésbe, s kiabált, már maga
sem tudta, mit mond..." A lírai szépségû tragikus befejezésû elbeszélés kimenetét talán metaforikusan is érthetjük. Álmainkkal egyedül maradunk, vágtató szekerek ispánjait számon nem kérhetjük. Porbaalázottan, megtapodtan magunkra maradunk csillagos vágyainkkal. Magunkra hagyottan e mesés paripán
tán még illatos mezõkre is eljuthatunk.
Lélegzetvételnyi történet a másik; Karikás szorongó képzelõdése, gyanakvása. Osztály-szempontú pszichologizálásnál és esztétizálásnál, - lám, a szegénység az ördögöt éleszti az emberben - fontosabb az írói törekvés. Sütõ András egyik karcolatában a
csillagos vágyakozások, a másikban a félrebillent képzelgés vezet el a csökött mindennapiságba. Kudarcba fulladt álom mindkettõ. Misi porbasújtottan, a népek harsány kacagása közepette is csikós álmát visszhangozza a messzeségbõl, Karikás pedig megszégyenülten ballag a szövetkezet felé. Az álmok
természete eltér egymástól; Misi a szépet képzeli beteljesülni, Karikásból pedig a gyûlölet és gyanakvás érzései törnek elõ. Finom stílus- és lélekrajzok, gyakorlatok ezek; Sütõ András a képzelet táltos-csikóját próbálgatta röptetni ebben az 1959-ben íródott két novellában.
Tûnõdéseiben
olvasmány-élményei is erõsítették. Sagan (Jó reggelt, búbánat) írásán háborog, mondván: "õszinte könyv. Abban is õszinte, hogy bánatot hazudik". Hemingway-vel az olasz harctérre tartott (Búcsú a fegyverektõl), kritizálván: hõse "nem a háború, a vérben megrészegedett kapitalizmus ellen lázad fel,
hanem a természet ellen". Arthur Miller drámájáról, Az ügynök haláláról gondolkodván írta: Loman "nem képes lemondani álmairól." (Évek - hazajáró lelkek c. kötetben) Álomkeresõ évek következtek Sütõ András munkásságában, aminek jele: hosszú, csaknem évtizedes, alig megtört hallgatás. "Nagy példák
nyomasztó hatására gyakran ment el a kedvem az írástól; ha az ember nem nyilvánítja magát zseninek, kutya kötelessége el is keseredni. Joga van tehát "kihagyásra". Mentséget inkább a sietségre kellene találnia" - említette egy késõbbi interjúban. Nemcsak nyomasztó terhet jelentettek a
legnagyobbak, hanem azoktól a tegnap tisztelt mesterektõl is szabadulnia kellett, akik gondolati eltévelyedésében befolyásolták.
Ilyen volt például Gaál Gábor és Lukács György a szocialista realizmus követelményeivel. "Valószínûleg az én hibám, hogy a teóriát elfogadva kezdõ korszakomnak jó
néhány írásában a valósághoz hozzálódítottam olyan pozitív személyeket, akik szegény mezõségi embereim sorsát jó irányba fordítják. Egy idõ után pedig azt mondtam magamban: ha ez a teória csak arra jó, hogy hozzálódítsak ahhoz, amit tudok, látok, akkor ez nem nekem való. Csinálja, aki tudja. De
sok idõbe telt, míg a rengeteg elméleti bogáncsot letisztogattam magamról. Dolgom akkor lett könnyebb, amikor a szocialista realizmus tételeit pontokba foglalva is olvashattam. Akkor lett igazán nyilvánvaló számomra a spekulációnak, a kiagyaltságnak minden veszélye. A groteszk félelem is, amely -
hogy ne nézzen szemközt egy adott valósággal - teóriákat gyárt a lelkiismeret megnyugtatására. Ami ezután - vidéki szinten - még inkább gondolkodóba ejtett: a mindent kisajátítás mohósága volt. Gyárosok, kisiparosok, kulákok, gyógyszertárak államosítása után a gondolkodáséi is. Mert hiszen, ha
minden rajoni és városi aktivista pontokba szedve tudta, hogy miként kell egy novellát, színdarabot megszerkeszteni, az már valóban az írás kisajátítása volt. Erdõszentgyörgyön egy szakszervezeti elnök meg is kérdezte csodálkozva egy irodalmi esten: hogy, hogy? Hát az írók még nem tömörültek
szövetkezetbe? Õk még mindig tulajdonosok? (Mármint a gondolkodás magántulajdonosai.) No, adjon isten! Vettem a kalapom..."
A tisztázó és hazavezetõ gondok közepette, esztétikai kérdések mellett, a történeti, etikai, társadalmi hogylét dolgait is újra kellett értékelni. "Itt élünk e földön,
románok, magyarok, közös hazában, közös gondokban. De vajon ismerjük-e egymást? Aki a kérdésre irodalmunkban keresne választ, nem alhat nyugodtan. Az életben igen: az irodalomban nem ismerjük egymást alaposan" - írta még 1957-ben egy jegyzetében. (Itt élünk a földön...) Mert, mint a továbbiakban
kifejti: "egyjuon, egy-jános az együttélésnek csak vértelen képlete, mûvészetnek semmiképp sem mondható." Nyugtalan álmokat említ Sütõ András és magáról beszél, mert az a 18 éves diák, aki furcsa fényeket látott pajtásának szemében, azóta sem vizsgálta tekintetét. Protokolláris figurák,
párttitkárok s a dolgokat helyükre igazító román személyek feltûntek novelláiban, de az egymásmellettiség arányos társadalmi ábrázolását a cenzúra miatt elkerülte. A hivatalos irodalom és politikai esztétika szerint hogyan is bonthatók ki azok a drámai pillanatok, amelyeket Székely Gergellyel
menekülve, a háború véres mindennapjaiban tapasztalt és élt meg? Gyarlóságok és felemelõ emberi gesztusok - mindkét oldalon, ám a háborús kifejlet a politikát erkölcsi gyõzelemnek is hazudta: a románok felszabadítók, a magyarok fasiszták lettek. Pedig nem az a gyõzelem-e az igazi, amely fegyverek
ellenében, a halál közelében is meg tudta õrizni emberi mivoltát, méltóságát? - Még akkor is, ha vesztesnek és alávalónak gyalázta a nagypolitika.
Mezõségi történet: a bodoki nádas felé kakastollas csendõrök Zászlós Demetert kísérik (Zászlós Demeter ajándék élete - 1959-1960). Demeter a
román õrmester parancsára kitûzte a királyi zászlót a templomtoronyba. Majd jöttek a magyarok, másik zászlót akartak látni, s lelõtték a katonát. S ha a továbbiakban a halál felé menetelõ, ám életét menteni akaró, emberségét megõrzõ Zászlós Demeter vívódása feszes drámai írói teljesítmény, akkor
gyöngíti azt, hogy az indító motiváció ötletszerû és ezért alig hihetõ. "Amikor este kiderült, hogy egyazon hadsereg katonái pusztították egymást, elõvezették Demetert. Õ rakta ki a zászlót, õmiatta történt a galiba." Egy beszélgetésben Sütõ András elmondta: írása valós eseménybõl táplálkozik. Nem
a történelmi, hanem az írói hitelesség erõtlen tehát, mert egy hadsereg rendjében, még ha az a vesztes Horthy-hadsereg is, ilyen egyszerûen nem kerítenek külsõ bûnbakot. Nyomozati tisztázás, szembesítés - ez a katonai rendtartás, s majd legfeljebb egy pokoli cinikus döntés juthat el Demeterig. A
cenzúra ugyanis beavatkozott: a román zászlót magyarra cserélõ honvédot a határban megbújó román mesterlövészek találták el. Ez hiányzik a novellából, ezért tûnik oly ötletszerûen odavetett fordulatnak: "Õ rakta ki a zászlót, õmiatta történt a galiba." Demeter megmenekülhet a haláltól, ha egy
román embert állít maga helyett, "A legjobb haragosát".
Costan Pavel haragosa Demeternek. Elszerette asszonyát, aki visszatért urához úgy, hogy Paveltõl gyereket is szült. Sütõ András szépprózájában fordulatot jelent a Zászlós Demeter. Mélységek és magasságok nyílnak meg az írásban. Demeter
Pavel-keresõ útját szikár dokumentum-prózában írta meg; hõsével pedig lírai melegséggel idézteti fel "A feléje nyújtott szabadság - a felhúzott csapda - vonzó-taszító közelségében..." a szabadulás utáni otthoni perceket. "Adj egy csupor meleg tejet és vizes ruhát az arcomra. Ne sírj, ez volt az
utolsó... Énvelem most már minden megeshet. Ezután csak élünk, és aminek lehet, örvendünk..." - mondja képzeletében Demeter asszonyának.
Demeter vágyódik a szabadság után és vívódik a múlttal és megaláztatásával. Lírával átszõtt dráma, ahogyan az élet-halál játékban az esendõ pillanatok és
gesztusok felvillannak benne: "Demeter, szeretlek, mert náladnál nincs jobb ember a világon. De én nem akarok többet jó lenni. Én a gyerekedet is a vállamra ültettem és körülszaladtam vele a házat, és a fehér kötött sapkája repdesett a szélben. Azt kérdezte a kisbíró: mi van a vállamon? "A
szárnyam, nem látod? Itt a fél szárnyam és jövõre kinõ a második is." "Az nem a te szárnyad. A Costan Pavel szárnya." Kacagott. Mégis, mit szólsz te most ahhoz, Costan Pavel, hogy egész életemben mindenki kacagott. Azt mondtam: megszöktettek egy lányt, engem nevettek. Azt mondtam: lakodalom,
összemosolyogtak. Azt mondtam: szerelem. "Hát hiszen te csak tudod, Demeter." Igaz, tudom, tudom, mert úgy nehezebb szeretni, hogy a szíved is fáj belé." - Ez a többrétegûség adja a novella feszültségét. Demeter gyötrelmét belsõ monológok füzére szorítja. Az egykori szelíd hangú, aggodalmas
levélíró kolozsvári diák tart a Nagyenyedi fügevirág és a történelmi drámák felé.
Szuronyok kíséretében Demeter betoppan a román ember házába.
"Az asztalnál, a lámpa fénykörében, a határjárástól fáradtan, szeme körül az öregség s az álmatlanság szarkalábaival, Costan Pavel ült, a
kurta szárú pipáját szívta. Õ is csak Demetert nézte, s a fûtõ mellett az öregasszony is hozzá menekült tekintetével. A fûtõben fellobbant a tûz. Recsegve, pattogva égett a száraz ág és a csendben dúdolni kezdtek a lángok.
- Itthon van-e Costan Pavel? - kérdezte Demeter.
- Nincs.
Nincs itthon... - mondta elfúló hangon az öregasszony és elfordult hirtelen, hogy ágat vessen a tûzre.
- Akkor jó - mondta Demeter és szó nélkül kifordult az ajtón."
Demeter távozása - gyõzelem. Felülemelkedés és szárnyalás - kitörés a barbár korból, a roppantó szorításból. Úgy
érezheti Demeter, hogy nincs közé többé a csendõrökhöz. Megõrizte önmagát - tehát kimenekült a lealjasító csapdából. Ezért sem tekinthetjük "háborús" novellának a Zászlós Demeter ajándék életét. Ajándék élet ez kettõs értelemben is. Megmentette Costan Pavelt, s õ is ember tudott maradni. A halált
választotta; morális-emberi arca nem bukott sárba.
Nemcsak a háború, hanem az azt követõ másfél évtized drámai kérdése fogalmazódott meg Sütõ Andrásban: kusza, zavarodott, értékeket züllesztõ és megsemmisítõ világban az ember megõrizheti-e önmagát? Megõrizheti, megtarthatja, válaszolta a
novellájában. Ami magamagában megküzdött és tisztázódott válasz, az a kollektív bûnben megrágalmazott magyarság önbecsülésének védelme is. Sütõ András korábbi munkásságában a "szocialista" percpolitika hullámveréséhez igazodó embert látta korszerûnek morálisan is. Szemléletében, írói
gondolkodásában fordulatot, döntõ változást mutat a Zászlós Demeter c. novella. Mert a félre-járó és az idõ-zavarodott emberek helyett az Embert teremtette meg hõsében. Az embert, aki nem a percnek szolgál, hanem a maga lelkiismeretének, a mindenkori etikumnak.
A mezõségi novella ilyenképp
vált egyetemes drámai-emberi történetté, Sütõ András munkásságának írói-gondolkodói fordulatát is jelezve.
"Közelítõ lépésnek" tekintem, mondotta mûvérõl tíz évvel késõbb, novellájának filmbemutatója alkalmából. Tanulságos megemlíteni a szándékolt félreértelmezést, ahogyan a filmben (1970)
lefokozták Zászlós Demeter drámáját. Azzal, hogy mintha a fõszereplõ nem merné felismerni Costan Pavelt, szinte vígjátékivá oldották a legfeszesebb pillanatot; s vele az írói gondolat erejét és morális üzenetét semmisítették meg. Ekkor döntötte el Sütõ András: a betiltott Félrejáró Salamon, az
idillizált Kastélylakók (a Tékozló szerelem filmváltozata) után a Zászlós Demeternek a Két férfi egy halálért címû hamisítványával bevégzi együttmûködését a román Buftea filmgyárral.
Jön a tenger! címû novelláját (1961) "A vízierõmû építõinek" ajánlotta. Az "ajánlást" a fõszerkesztõ
erõszakolta a novella elé. A bukaresti cenzúra csak így engedélyezte a közlést. A novellát Farkas Árpád "pompázatosan szép írás"-nak mondta Pusztakamarási körtevirág címû lírai esszéjében.
A tenger képzete írói gondolkodásában már korábban elõtûnt; Tomcsa Sándor 60. születésnapját köszöntve
olvashattuk: "Ott szemben nem a nyirkos köd hömpölyög, hanem az annyiszor megálmodott tenger, a kiteljesedõ emberi vágyak szép szimbóluma..." (Új Élet, 1960. 24. szám). S ha a Zászlós Demeter a múltban, a Jön a tenger! a jelenben kereste a mindenkori tanulságokat.
A novella a természet
meghódításának heroizmusát sugallja és dicséri. Az író múlt-jelen-jövõ dimenziójában a mélyen átélt poétikus elbeszélés fõszereplõjének, Márton apónak a ragaszkodásában egy életforma elmúlásának folyamatát bontja ki. Sütõ András már nem óhajtja a jövõ igéjét hirdetni a hajnali gyõzelmek egyszerû
fordulataival. Ebben az elbeszélésben egy pillanatra megáll az idõ, és a történet a mesébe fordul, emelkedik. A tenger türelmes és nem ismeri a közönyt, apót nem akarja elsodorni és betemetni. A pillanat megdermed, akár az Énekes madárban, amikor Magdó elmozdítja a házfalat, bekövetkezik a csoda:
a novellában a tenger megtorpan. Az élet misztériuma, az unoka, Mártonka születése lendíti az elbeszélést újabb szférába. Az örömhírre apó felbaktat a völgybõl a hegyre, s a tenger is megérkezik. Sütõ András korábban a társadalmi feszültségeket idõszerû politikai szempontok formulájával oldotta
fel; némelykor a pontokba szedett és elõírt optimizmus elõtti illedelmes fõhajtással. Most azonban nem a gyõzedelmen, hanem a küzdelmen van az elbeszélõ figyelme, s lélekbeli igazságokat ütköztet. A völgyhöz kötõdõ Márton apóban feltûnik a nádfedeles házához, otthonához ragaszkodó Székely nagyapó,
aki az unokai biztatásra se tartott a faluba, mert a költözködés nem ingváltás, sorsváltás inkább. S ahogyan "naphosszat kint ült a ház elõtt" és pipázgatva figyelt Márton, abban Sütõ Mihály nagyapa arca is átsugárzik.
A megújulás, a továbbmozdulás szürrealisztikus jeleit figyelte meg
Farkas Árpád; - észrevételei a novella építkezésére, nyelvi-képi világára is igazak. Arra, ahogyan például a természeti képek villannak fel. "A harkály féreg után kutat és belekopog az imádságodba." "A fehér és fekete pillangók anyó fejfáján szerelmeskednek." A közönyös világon tûnõdve apóban a
Tamási-képekbõl ismert buja színek tûnnek fel, s a nyelvnek olyan gazdagodása is megfigyelhetõ, aminõ az ötvenes évek közepén Juhász Ferenc lírájában is bekövetkezett. Apó csak álmában látta a tengert. Mi lesz majd benne? Fia biologikumában idézi meg a vízi világot: "Virágtalan virág, ízetlen fû,
moszat, békaszõlõ, nyálka és halak, kerek szájúak, harántszájúak, tüskés bõrûek, lábasfejûek, síkosak, kocsonyásak, piros- és feketeszemûek, tömlõállatok, medúzák, poliposok, hólyagosok, hideg, sötétség és hínár."
Említettük a Zászlós Demeterrel kapcsolatban: a monológok drámát sûrítenek. A
Jön a tenger!-ben múlt és jövõ kérdése egy családon belül feszül. Színpadi képzelettel mondva: Márton apó monológjaiban egy szobában játszódik le a dráma; így önmagában és fiaival folytatott vitája, s a csoda motívuma a költõi színház jegye. Misztérium, vagyis: a legenda körébe tartozik.
A
természet nagy átalakításával párhuzamosan a társadalmi szisztematizálás is folytatódott. 1960 decemberében, éppen és megint a késõbbi diktátor nevével jelezhetõen a Nagy Nemzetgyûlés területi-közigazgatási változásokról határozott, ami a Magyar Autonóm Tartományt is súlyosan érintette. Minthogy
önállóságát alkotmányos és jogi garanciák sose védték, többszöri kérelemre se rögzítették Bukarestben, területét könnyen módosították. A románok által lakott Beszterce-Naszód vidékét kapcsolták a tartományhoz, Kézdi és Sepsi rajonokat pedig román többségû fennhatósághoz sorolták. Maros-Magyar
Autonóm Tartomány területe növekedett, de magyar lakóinak száma 77,5%-ról 62%-ra csökkent. Ennek folyományaként a mûvelõdési életet is meg kellett osztani a testvériség jegyében. 1962-ben Tompa Miklós a Székely Színházban megalakította a román tagozatot: az intézmény nevét és szuverenitását
elvesztette. Ugyanebben az esztendõben az Orvosi és Gyógyszerészeti Egyetemen a román nyelvû képzést is megindították. Jól átgondolt folyamat, a stratégia világos, mégis szinte megfoghatatlan. Tiltakozás esetén felvetõdhet a kérdés: tíz- és százezrek élnek a megyében, milyen alapon bizonyítható a
nacionalizmus vádja anélkül, hogy sem újság, sem rádiómûsor, sem színház, sem iskola nem jár a románságnak?
Hozzá: hogy a Bolyai Egyetem politikailag izzasztó manõverét ne kelljen megismételni, a kolozsvári végeredménnyel indult a vásárhelyi program: színház és egyetem, s késõbb egyre több
iskola egy intézményként mûködött tovább. Így gazdasági függetlenségüket is fel kellett adniuk. Hozzá: szellemi-államvédelmi szempontból is jobban, alaposabban szemmel tarthatták a magyar intézményeket.
A gyõzelmes szocializmus jegyében a nacionalista pártprogram íratlanul ekként
intézkedett: kisajátítani történelmet, intézményt és embert.
Ebben a gyarmatosító politikában mit tehet a köz ügyeiben felelõsséget érzõ író és ember? Aki nem feledte a Hely, Vásárhely szellemét sem, vagyis: a cselekvõ összefogás gondolatát, amelynek élére Tamási Áron állott; és nem feledte
a nagyenyedi Bethlen Kollégium tûzfelelõsi megbízatását? Mit tehet a nemzetiségi író, ha a magyar gyermekeknek a felelete történelembõl így kezdõdik: "...õseink a dákok, nagy fejedelmeink, mint Mircea cel Mare, Stefan cel Mare, Mihai Viteazul..."? A megsemmisítési szándék nyilvánvaló jelei
közepette mégis mit tehet az ember, mit tehet az író, mit tehet a kisebbségi magyar, a közügy szolgálatosa?
Sütõ András a Magyar Népi Szövetség megszüntetését követõen létrehozott Országos Nemzetiségi Bizottság tagjaként újabb és újabb beadványokban, vitákban, tanácskozásokon, személyi
kihallgatásokon mondta el véleményét, szólalt fel, levelezett és pörölt az alkotmányban biztosított jogokért, az anyanyelv használatáért az államapparátusban, a kereskedelemben, a politikai közéletben éppen úgy, mint városok, falvak helységneveinek használatában; petíciókat fogalmazott a
történelem oktatásának hiteléért. A magyarországi sajtó- és könyvellátás ügyében szólva a legfontosabb kérdést fogalmazta meg annak az elvnek alapján, amelyet, Szabédi Lászlóval 1949-ben közösen, így rögzítettek az Írókongresszuson: a romániai magyar kultúra nyelvénél és hagyományánál fogva
szerves része a magyar nemzeti kultúrának. Ebben a küzdelemben a nyilvánosság elõtt hosszú idõn át egyedül maradt írótársai között is.
Városi, tartományi és országos tanácskozásokon újra és újra megfogalmazta a hagyományápolás idõszerû feladatait. Tervek, megbeszélések, beadványok,
kihallgatások, viták és huzakodások végtelen sora... Utazás Bukarestbe - repülõn, vonaton, hálókocsival; egyszer, kétszer, százszor. Utazás kedden, utazás pénteken. Hadakozni a pártközpontban a váradi Ady-múzeum ügyében, s hogy halála után Tomcsa Sándor emlékszobát kaphasson Udvarhelyen. Órák
hosszán át tartó telefonok, gyõzködések. Fárad bele az író, mondhatják, éveken át tartó hallgatás nyomán. Élettapasztalatok halmozódtak, és érlelõdnek a majdani mûvek - mondhatjuk az idõ távolából. Tamási Áron égi trombitájára volna szükség, hogy életre támadjanak mindazok az ügyek, amelyekért az
újkori dandanachékkal õ is harcot vívott. A heroikus reménytelenségben igazán az a leverõ, hogy a tucatnyi tagból álló Nemzeti Bizottság némely janicsár-lelkületû tagja megakadályozta a gondoknak bármiféle egységes képviseletét. Hol egyik, hol másik, sokszor többen is, az önfelszámolás "elvszerû"
ügyét támogatták. Amikor például az egyik "Sütõ elvtárs" meggyõzésébe kezdett annak elõnyérõl, hogy a magyar gyerekek ne anyanyelvükön, hanem románul tanuljanak. Tervek, levelek, beadványok íródtak a tartomány s a kultuszminisztérium vezetõinek: állítsanak Petõfinek szobrot Vásárhelyen -
sikertelenül. Határoztak is pedig felõle, imigyen: állíttassék szobor Bãlcescunak és Petõfinek. Az elõbbit fölállították, Petõfit nem engedélyezték. Nem valósulhatott meg az Aranka György és a Tolnai Lajos szobor terve sem. Elfogadtak jó néhány írói-értelmiségi javaslatot utcanevek dolgában; így
lett Arany János, Jókai, Kemény Zsigmond, Móricz Zsigmond, Vörösmarty utca.
Idõt és lelket emésztõ közügyi hadakozások közepette mégis lassan kialakulóban: Kelet-Európa irodalmi mûfaja a levél és a beadvány. Fõszerkesztõi felelõsség alig nehezítette, hiszen az egész lap kéziratanyagát
Bukarestben (autonómia!) cenzúrázták; a munkatársai ellen politikai támadásokat kellett elhárítani; s a kötelezõ termelési siker-tudósítások mellett azért például Székely János, Kemény János, Deák Tamás, Bajor Andor, Szilágyi Domokos szerepelt az Új Élet hasábjain (1963); Balogh Edgár jegyzetei
olvashatók, Hervay Gizella, Szõcs Kálmán neve is feltûnt a lapban (1964); magyar mûvészeket, Szervátiusz Jenõ Állami-díját, Lohinszky Loránd érdemes mûvészi elismerését köszöntötték.
A fõszerkesztõben szemérmes az író; évente néhány útijegyzet, emléksor (Gaál Gábor), búcsúztató (Tomcsa
Sándor) olvasható tollából; olykor felszisszen és morgolódik, máskor vezércikkben lelkesedik. De 1963-64-ben mintha már elszunnyadt volna közügyi ambíciója.
Álmaival nappal is hadakozott. A szivárvány alatt hazatérni? Büntetlenül nem lehet. Átbújni inkább? Vagy fölfeszülni, ahogy Nagy
László írta? Ami súlyosabb utazás a fiúi ragaszkodásnál. Mert az írásban kell megtalálni a hazavezérlõ csillagot. Nyár utóján csillagok hullnak, s hitében megfogyatkozva készül a hazai útra.
A Szamár és pálmafa (1965) címû szatirikus novellája e riasztó hite-vesztettségrõl szól. A
karácsonyi kántálás körüli bolydulásban a pap közli a tanácselnökkel:
"- Materialista lettem - áll fel ünnepélyesen a tiszteletes.
- Ugyan bizony mikor? - képed el az elnök.
- Úgy lassacskán... - szól a szemérmetes válasz.
- Lassacskán... Hát elment magának az esze?
- Én azt hiszem, hogy megjött.
- Ha maga tudja, hogy egyszer megjött az esze, miért lépett erre a pályára?
- Elhanyagoltam a gondolataim tisztázását."
A hívõ ember meghasonlottságának állapota ez. A Jön a tenger!-ben apónak papfia, Sándor már magába zárkózik, "olyan, mint
akibõl elszállt az élet; imádkozó fekete oszlop", bátorításra nincs ereje. Apó várná tõle, ám õ elhárítja: "Nem fújhatom meg az aranytrombitákat" - majd megalkuvásra biztatja apját, menjen csak el, hagyja el otthonát, a gyermekek bûnének tudja be az Isten. A Szamár és pálmafa papja nem tud a
hitetlenség cinizmusában élni. Az elnök marasztalja, a nép megbecsülésére hivatkozik, mire a pap így válaszol: "Az önbecsülés nagyobb a közmegbecsülésnél." Sütõ András személyes szavát is halljuk belõle: mindennél fontosabb, hogy az ember önmagában tisztázza hitét és vélekedését a világról.
Mert a könnyû álmot éppen a tisztázó folyamatok hozhatják meg.
Ebben a tisztázó folyamatban, nyelvi és formai keresésben ismét Creangãhoz fordult; másfél évtizeddel korábban fordított meséit csiszolta, egyiket-másikat újraírta. "Fûzfavesszõ-paripán" repülést jelent Creangã hõseivel
bolyongani, mennyet és poklot meghódítani. S a nagy mesemondóval Sütõ András személyes tapasztalatai fogalmazódtak meg, amikor a Fehér Szerecsenben a Csupasz így szól: "Nem jó az, amikor csupa olyan emberrel van dolgod, aki megijed saját árnyékától." Az eszközemberek világát ítéli el Sütõ András,
a mindenkori óvatoskodókat, akiknek mindig eggyel több aggodalmuk mutatkozik, mint a fönnvalóknak. Akik aztán jóváhagyólag bólintanak, s további és szigorúbb rendszabályokra utasítják azt, aki szolgálatkészen további újításokkal adja ki nyomorító intézkedéseit Fent és lent - hogy mindenki hatalmát
érezhesse és gyakorolhassa.
Pártregulában és kisebbségi beszorítottságban is ellentmondani. Sütõ András visszatérõ képe, majd egy versében is megfogalmazza: a pisztrángtermészet, mely Áprily Lajost is idézi (A pisztrángok kara)
"Ne hagyj el pisztrángtermészet!
Velem születtél, akár a sírás,
hogy ár ellen úszva
juttass föl újra meg újra
forrásomig, hol érintetlen
és romlatlan a szándék s
a vállalt eszmény
reggeli fényében ragyog."
Bátorsága folytán Creangã hõsét, Tarisznyás Ivánt is szívéhez közelinek érezte, ezért is írt bábjátékot belõle, Ördögûzõ tarisznya címmel. Égi és földi erõkkel harcol Tarisznyás Iván, még a halált is megfutamítja. "Inkább a nyugtalanság sodorjon bajba, semmint a szemünk csipásodjék meg
a tétlenségtõl" - mondja Iván. Könnyen mondhatja persze mesebeli erejével, oldalán csodatévõ tarisznyával. Érdemes a kis bábjáték dramaturgiájára is figyelnünk. Gyermekkorára emlékezik Sütõ András, amikor a játékot a mesemondó megelevenítõ keretébe helyezi. Élet és mese keveredik azáltal, hogy
Iván bolyongásai során Ionica apjára ismer az Úristenben. Valóságos alakok szerepet képzelnek maguknak, s a szerepek visszamutatnak az életbe, a földi valóságba. Amint Jóisten és Péter sem annyira égi, sokkal inkább e világi, halandó mivoltukban intézkednek. Vétkeseket Iván könnyen büntet
varázserejû tarisznyájával. De az ördögûzést folytatni kell itt a földön is.
Fügedes Károlyról lesz még szó a Vidám sirató egy bolyongó porszemért címû játék kapcsán. Elsõ arcmását a Fügedes a paradicsomban (1965) címû jelenet ismerteti meg. Lánya, Lenke, hogy párjával mehessen a sejtelmes
éjszakában, elváltozott hangon, ördög képében leckézteti meg apját. E maskarázó egyfelvonásos játékban jóra fordul a történet; Fügedes megtöretése nyomán kezdõdhet a tánc. Könnyû kis fordulat, különösebb lélektani motivációt nem lelhetünk fel benne. Kitûnik az illyési ambíció: irodalmi anyagot
adni a falusi mûkedvelõ együtteseknek.
Fügedest apai zsarnokságában könnyû leleplezni az ördögûzõ maskarázással; de már bajos a küzdelem Tókos Gedeonnal, aki elébb Istenes Gedeonként tûnt fel az írói tervek között. Életanyaga - a szerzõtõl tudjuk - megtörtént események írói
jegyzõkönyvelése. Sütõ András így vélekedett Gedeonról: "Hõsünk éppoly érzékeny, amennyire érzéketlen. Érzékeny: ha képessége mérlegre vettetik, s érzéketlen, ha õneki kell másokat mérlegelnie. Nyilván maga sem tudja, hogy az effajta érzéketlenség nem olyan, mint a himlõ, amibõl egyszer
kigyógyulva többé nem esik bele az ember. Hanem inkább olyan betegség ez, mint a nátha, amikor is az ember nem érzi: mi van körülötte" - mondotta, a darab 1967-es marosvásárhelyi bemutatójához kötõdve, a mûsorfüzetben.
Harag György, a darab elsõ színreállítója a keserû vonásokkal kísért
vidám játék gondolati, stilisztikai kérdéseirõl ezt írta szintén a mûsorfüzetbe: "Tekintélyáhítat és képesség közötti ellentétek egész sorozatából adódnak a darab szatirikus élû, tragikomikus jelenetei. A tekintélyáhítat: szubjektív eredetû emberi gyöngeség. A képesség egy adott határon túl:
objektív jellegû. A kettõ párharcából felcsattanó kacagás pedig a nézõ - és egyben a szerzõ és rendezõ - ítélete is."
Hivatalnoki ábrázatú garázdálkodás vidám játéka ez, amely az idõben, újabb átdolgozásokkal, szatírává erõsödött. Ismerõs ez a Gedeon: falusi mindenes. Boltjára emlékszünk az
Októberi cseresznye címû elbeszélésbõl, ahol mindig más kapható, mint ami kellene. Szükséges Gedeon, a mindétig tanfolyamokat járó ügyeletes káder portréja is, aki a szempontok és feladatok forgandóságában elveszti emberi arcát. Pompás Gedeon - valamiképp Tamási Áron szatíráját, a Tündöklõ
Jeromost idézi. Harminc év múltával a történelem újabb tanulságokkal szolgált a közösségi szétveretésekhez. Büdös kámfort érez Gáspár, midõn eltûnik a faluból Jeromos. "Ez az úr ördög vót" - mondja, s hogy elfüstölt, megkönnyebbedhet a nép élete. Gedeonnal és a Gedeon uralta faluban már súlyosabb
a helyzet, mert Sütõ András nem csak a démonit látja benne, hanem esendõségét, eszközemberségét is. "Az én Gedeonomnak áldozatai vannak, de maga is áldozat" - mondja, mert hõse mindig a felsõbb szempontok percembere. A változást egyszerû, abszurdoid bölcseletben fogalmazza meg: "A tévedés is
tévedés volt." Gedeon megváltásának ügyében is eljár Sütõ András, mennybe viszi Péter s Durumó Zorobátel társaságában, de ott sem lankad ambíciója, Isten helyett elõlépteti magát az égi szocializmusban. Novelláiból, publicisztikáiból ismerõs mezõségi emberek - Bakter, Kántor, Presbiter, Simeon
tekintetes - tûnnek elõ a mulatságos színpadi játékban, s e tragikomikus történet azért is jelentõs Sütõ András írói útján, mert Gedeon figurájában már a hit nélküli ember automatikus mûködését mutatja meg. Emlékezzünk: korábbi figurái még a szocializmusra, új gyõzelmekre hivatkoztak, s galádul
intézkedtek a közösség ellen. A Szamár és pálmafa papja abba akarja hagyni a szolgálatot, mert már nem hiszi vallását. Tehát etikai érzéke még mûködik; felelõsség maga és gyülekezete iránt, hogy a kettõ között hasadék ne mutatkozzék. Gedeonban már nem moccan a lelkiismeret; a tévedés akkor tévedés
volt, ha a tévedés tévedése is, azt is tudomásul veszi, s e szerint cselekszik. A személyiség helyett a szerep mûködik. Nincs vezeklés; vissza a földre - mondja Péter.
A társadalom megújhodásának hitében megfogyatkozottan, keserûséggel írta a Félrejáró Salamont. Újabb bizakodások után Sütõ
András szája szélén keserû vonásokkal újra a kétkedés mûfajában fogalmazott. Salamonja a Hatalommal szembesült, poklot járattak vele. Tíz esztendõ múlva Gedeont mint a hatalom emberét már a közösség nézõpontjából ítéli veszélyesnek. A kisregény békességgel zárult, mert a kollektivitás igazságát a
hatalomban lévõk képviselték; a Pompás Gedeon világa már keserûbb. A falu, a közösség bizalmára nem számíthat, inkább csak az írói szánalom remélteti emberré válását. Sütõ András pedagógiai reménysége pedig, miszerint a földön tanulja meg, hogy "igazi tekintélye sohasem lesz nagyobb, mint az igazi
képessége", szelíd írói záradék. Idõvel a szerzõ is felismerte: menny- és pokoltámasztás gyötrelmes küzdelmében és varázslatában Gedeonok helyett jajszavunkat és fájdalmunkat kéne az égbe feljuttatni.
Mert a megmaradás és feltámadás dolgában Pusztakamaráson is a közösségi dolgok végsõ és
egyetlen megbeszélésének színterévé egyre inkább a temetõ válik.
"A halottak gyûjtöttek össze bennünket. Elmondhatom: jól éreztük magunkat, hogy olyan sokan voltunk, együvé tartozók. Emlékszel, bort is kóstoltunk nagyapád emlékére. Mikor Feri eléhúzta a literes üveget a zsebébõl, a
szõlõskert jutott eszembe. Azóta, hogy az eszemet tudom, milliomodszor. Meggyújtottuk a gyertyákat, s az ország minden részébõl hazatérteket egy-egy sírhant választotta csak el egymástól. Évekre tervezett utazásokat pótolhattunk be. A temetõ északi sarkában a besztercei rokonok, a kripta mellett a
vásárhelyiek, csak néhány fejfát kellett megkerülni a végcélig. Szélcsend volt, ott lehetett volna meglepni az Anyám tyúkjával, írta Petõfi Sándor, ládd eszembe jutott. De hát ezt csak képletesen mondom. Anyádnak valamelyik este kihullott a könnye, hogy ketten ülünk, két öreg az asztalnál. Régen
heten voltunk. Már a rétre is hiába nézünk ki: nem labdáznak a gyerekek." (Anyám könnyû álmot ígér) Sütõ András Nagy Lászlóval érezte:
"Édes szüleim, nektek már õsz van.
Õsz van, a tapsikoló örömök holtak.
Kötött bokával, földmorzsás orral,
akár a vércseppentõ vadnyulak: lógnak.
Érzékeitek, jaj, sokat tudnak:
hószaga van a szélnek, jön a tél rátok..."
(Rege a tûzrõl és jácintról)
Nem labdáznak a réten a gyerekek, és üres a templomkert is. Galambok után se lopakodnak fel a toronyba. Hûvös õszi szelek kavarognak Ördögkút felõl, s mintha egy dallam foszlányait sodornák az idõ mélyébõl:
"Jaj istenem, de víg voltam azelõtt..."
"Ahogy egy falevélrõl az egész erdõ jut eszébe az embernek, az édesanyám szava is úgy hozza emlékemben az egész gyermeki világot" - írta Tamási Áron egyik otthoni látogatását felidézve. Harminchét éves volt Tamási Áron, amikor Szülõföldem címû költõi szárnyalással megírt szociográfiája
megjelent; Sütõ András harminchét évesen kezdett az Anyám könnyû álmot ígér címû jegyzeteinek írásához, s öt esztendõ múltán, 1969-ben fejezte be. "Írhatnál rólunk is valami könyvet" - így hangzott az anyai biztatás azon az 1964-es késõ nyáron, amikor elindult mezõségi barangolásra. A kérelem
persze nem szaporította a valóságos hazatéréseket, mert: "A könyv anyaga bennem volt... Ez a könyv ott állott nyers formájában a mûhely sarkában, miközben egyebet esztergáltam... Kamarás jött el hozzám álmomban is" - válaszolta kérdésemre egy terjedelmes levélben.
Tudósításnak jelölte az
elsõ fejezetek közreadásakor, s majd csak amikor az anyag összerendezõdött, végsõ szerkezete kialakult, változott naplójegyzet megjelölésre. Jelentéses ez a módosítás. A tudósítás inkább a riporternek a perchez kötõdõ esemény-iratát sugallja, a napló személyesebb, és mélyebbre világít.
Az
édesanya szava nemcsak a gyermekkort idézi, hanem a késõbbieket is. A megtörténtet. S a tékozló fiú megtérése - így is tekinthetjük a mûvet, Réz Pál találó bibliai képével (Beváltott ígéret). Ám a térbeli hazajutás évtizednél is nagyobb idõbeli utat jelöl. Prózában a Félrejáró Salamonnal, édesapja
kálváriájának keserû történetével szólt korábban a parasztság kínkeserves életérõl.
A gondok sûrûsödtek; a szülõket gyakran látogatta a gyermek, de az író hazavezetõ útjai ritkultak. Éppen húsz esztendõvel a "gyõzelem", a "felszabadulás" (?), a "mérhetetlen távlatok" ígérete után, a fel- és
elõretekintés helyett, az író hátra - és lefelé irányítja figyelmét. Megkerülhetetlen az édesanyja, Sütõné Székely Berta felszólítása, mert a "rólunk" a családot, a szülõföldet, a romániai magyarságot egyaránt jelentette. De: mindenekelõtt a szerzõt, s az írói kihívást, hogy magáról tud-e fontosat
mondani. Mert íróvá válásának próbatételéhez érkezett. Mint Bretter György némi sarkítással megjegyzi: "Persze írni azelõtt is tudott, magáról, pózairól, s közben hitte, hogy az irodalom: cikk, dalban elbeszélve."
Az Anyám könnyû álmot ígér elsõ fejezeteit az Igaz Szó 1964. decemberi és
1965. januári számában adta közre. Összevetve a folyóiratban olvasható részeket a késõbbi, végleges változattal, kitûnik: a szerzõ jelentõsen módosította anyagát. Elõször olyan életrajzi motívumok is feltûnnek a szülõföldi tudósításban, amelyeket késõbb elhagyott. De jelentéses az is, ami 1964-ben
még hiányzik: a történelmi, szociográfiai anyagnak az a merítése, amely majd a mû társadalmi, történelmi, nemzetiségi rétegeit nyitja meg igazán.
De miért, hogy újabb esztendõk teltek el csöndes hazajárásban, s a további fejezetek oly lassan formálódtak? Sütõ András a megjelenést követõen
így indokolta: a könyvet "maga az élet dolgozta ki számomra, éppen ezért készült olyan sok ideig, mert egy hosszadalmas folyamatot próbáltam átfogni, tehát sok mindennek ki kellett várnom a végét". (Kriterion ismertetõ - 1970) A várakozás újabb tapasztalatok mellett politikai fordulatokat is
hozott. Selye János írja: "Az anyag tárolás folyamán érlelõdik. Egy éjszakai alvás, nem is beszélve a sokéves tapasztalatról, ugyanúgy kiforralja ismeretünket, mint az idõ a bort." Az 1965-69 közötti idõ erjedési és forrási esztendõket hozott Sütõ András életében. Politikai fordulatok fojtották és
erõsítették e belsõ erjedést.
1965 márciusában a párt fõtitkára, Gheorghiu Dej meghalt, s a júliusi, IX. pártkongresszuson elsõ számú bizalmasát és munkatársát, Nicolae Ceauºescut választották utódjául. Bizakodásra okot adó hangok fogalmazódtak meg a politikai fórumon, a korábbi nyílt vagy
burkolt megsemmisítési politika stílusa háttérbe szorult, a nemzetiségek életének távlatos ígérete fogalmazódott meg. Annyi nyugtalanító jel után nyílik az idõ - vélhette újra Sütõ András is társaival együtt. Fazekas János gyõzködésére ezért is vállalt képviselõi megbízatást, Radnót körzetében. Az
új fõtitkár egy új, nagyléptékû és távlatos homogenizálási politikába kezdett. A nemzeti különút jogát a román pártvezetés már 1965-ben, sietõsen fontos novemberi budapesti útján hangsúlyozta. S azt is: Nagyvárad és Kolozsvár õsi román városok. Az pedig már azt a nagyromániai koncepciót
körvonalazta, amely a pártvezér újévi beszédében az egyesülésre vonatkozóan is megfogalmazódott. Nacionalista programja külpolitikai, és ennek következtében kulturális nyitással ötvözõdött. Úgy például, hogy a Dákok címû film a franciákkal közösen készült 1966-ban. S e mûvészi szövetség az 1965-ös
cannes-i sikerbõl is táplálkozott, amikor is a román filmgyártás mindeddig legnagyobb sikerét aratta a Liviu Ciulei rendezte Akasztottak erdejével. (Magyar mûvészek fõszerepben: Széles Anna, Csiky András!) A Dákok az õsi jog igazolása; Decebal a méltányos béke híve, s békeküldöttséget küld
Domitianushoz, a római császárhoz, mondván: "mi mûveljük meg ezt a földet". S az engedékeny római császárt persze magyar színész, Kovács György alakította. Aminthogy késõbb, a hetvenes években a kétrészes Vitéz Mihály c. film feslett székely vezéreinek szerepét - és csak azokat - magyar
színészekre bízták, s õk vállalták is. "Jól fizették" - okolta magánbeszélgetésben egyikük, aki késõbb áttelepedett.
Elkezdõdött ekkor a "munkalátogatás"-nak álcázott negyedszázados országjárás, virágesõtõl, lobogóktól, százezrek éltetésétõl kísérve. Csíkszeredán az elsõ titkár is csárdást
járt. Ekkor azért még nem õ, hanem a párt gondoskodása hatotta át az életet, amint ezt a mezõgazdasági kongresszuson hangoztatták a parasztság életkörülményeirõl szólván.
1965. szeptember elsején még bizakodva írta Sütõ András a betegeskedõ Tamási Áronnak: "Amilyen makacs székely vagy,
bizonyára most is a sarkadra állsz és egészségesen járod majd végig a szülõföldet." A jókívánság nem teljesedhetett be. Tamási Áron már csak testében térhetett haza Farkaslakára (Lupeni). A végsõ búcsúra sok megfélemlített és gyáva barát, írótárs nem ment el. A kevesek egyike Sütõ András volt, aki
vitatkozott, tárgyalt és telefonozott, hogy Erdély nagy fia szülõföldjén pihenhessen, abban a ragaszkodásban, ahogyan Tamási olyan szépen megfogalmazta: "miénk a fény, amit lelkünkbe fogadtunk; s a föld, amelyen élünk és meghalunk". Égzengés és villámlás kísérte a szertartást, amikor Tamási Áron
koporsóját a sírba eresztették. Családi kérésre egyházi temetést rendeztek, Sütõ András az Igaz Szóban búcsúztatta Erdély nagy szellemét. Veress Dániel írta meg az Igaz Szóban (1970/3), hogy amikor 1970 februárjában Sütõ András felidézte Tamási Áron temetését, a mennyei jelekre utalóan, Németh
László a két cserefa között álló sír elõtt tisztelegve mondta: nagy íróhoz a legendás utóélet is hozzátartozik. Tamási Áron ábeli mosollyal fentrõl is játszik velünk; madarakkal, fákkal, a természet erõivel jeleit küldi.
Szomorú alkalmak mellett a nemzetiség ünnepi, erõt adó pillanatai is
megsokasodhattak ebben az idõben. A kolozsvári Állami Magyar Színház külön mûsorral, benne a Budai Nagy Antal részletével ünnepelhette 175. évfordulóját. A Mondd! c. drámai jegyzetének elsõ változata is ekkor született. A román-magyar kulturális együttmûködés jeleként a József Attila Színház
Bukarestben, a bukaresti Caragiale Színház a magyar fõvárosban vendégszerepelt (1966); 1967-ben Bolondos vakáció címmel magyar és román színészek közremûködésével Makk Károly koprodukciós filmet forgatott.
De - amint Király Károly is felidézi - nyugtalanító jelek is mutatkoztak. 1967 nyarán
az ország területi adminisztratív újrarendezési tervezetében olyan térképet és elképzelést körvonalaztak, amelyben a megszüntetésre ítélt Maros-Magyar Autonóm Tartomány helyett Hargita elnevezéssel egyetlen székely megye megalakítása szerepelt. "Hozzá tartozott volna Tusnádtól lefelé Csík, aztán
Gyergyó és Udvarhely, valamint a jelenlegi Kovászna megyébõl Kézdivásárhely. Kovászna városa, Sepsiszentgyörgy és az Erdõvidék Brassóhoz került volna" - emlékezik Király Károly a Hitelben (1989/9). A tervek szerint számos falut Moldovához akartak csatolni. "Ezekben a drámai napokban Fazekas
Jánossal együtt jártam én is a Székelyföldet, és Székelyudvarhelyen, Csíkban, Sepsiszentgyörgyön szónokoltam a Ceauºescu-féle tervek ellen." Fazekas János és Sütõ András részvételével és vezetésével küzdelem kezdõdött a székely vidékek területi egységének megtartása érdekében, aminek eredményeként
végül is három megyére tagolódott az egykori autonóm tartomány, Maros, Csík és Kovászna elnevezéssel; Király Károly ez utóbbinak lett elsõ számú vezetõje 1968 februárjában. Király igyekezett élni azzal a lehetõséggel, amelyet az 1968. április 22-25-i pártplénum az anyanyelvi oktatás, mûvelõdés és
társadalmi élet számos területére vonatkozóan az egymásmellettiség jegyében megfogalmazott. A személyi kultuszt is elítélte a határozat, amelynek bevallását végsõ soron külsõ körülmények préselték ki a román pártvezetésbõl. De a prágai tavaszt eltipró "testvéri" hadmûveletben Románia nem vett
részt. S ez a húzás csaknem évtizedes erkölcsi és politikai tõkét jelentett a román diktátornak. Történelmi magyar városok, Kolozsvár, Marosvásárhely fõterén tartott beszédekben a nemzeti és az állam szuverenitásáról szónokolt. S ebben a kiélezett helyzetben jól érzékelte: a nemzetiségeket is maga
mellé kell állítani. Úgy is, hogy engedményekkel, szervezeti "erõsítéssel" igazolja "demokratikus" politikáját. Másrészt e belsõ nyugtatáshoz tartozott, hogy látványos eseményekre kerülhetett sor Románia és Magyarország kulturális kapcsolataiban.
A Thália Színház Bukarestben és Kolozsvárott
vendégszerepelt; Örkény István a Tóték bemutatójára személyesen is ellátogatott Vásárhelyre; Neményi Lili egykori otthonában, a kolozsvári színházban lépett fel. A táguló lehetõségeknek azonban súlyos áruk volt. Amikor a budapesti magyar írók megfogalmazták a szellemi összetartozás, a kettõs
kötöttség gondolatát, tekintélyes romániai magyar értelmiségiek visszautasították ezt. Szász János román lapban, Domokos Géza az Elõrében tiltakozott, Huszár Sándor pedig 1968 augusztusában az Utunkban így nyilatkozott az egyetlen illetékességrõl: "...a romániai nemzetiségi irodalom kérdésében,
miképpen a romániai közélet bármilyen más kérdésében is, a felelõsség oszthatatlan, és arra csakis a Román Kommunista Párt és az ország népe tarthat igényt." Kis idõvel késõbb Huszár a Bukarestben megalakult mûvelõdési és társadalomtudományi hetilap, A hét fõszerkesztõje, Domokos Géza pedig a
nemzetiségi könyvkiadó, a Kriterion igazgatója lett. A belül hangoztatott egységet és szuverenitást külsõ események is erõsítették: Románia nem vonult be Csehszlovákiába, a magyar kisebbség, a szellemiek is üdvözölték a tartózkodást; a pártfõtitkár diadalmenetben járta az országot Kolozsvártól
Moldváig, százezrek éltették a területi sérthetetlenségrõl mondott szavait. S e látszategységet újra lehetett dokumentálni a színjátszással is. A kolozsvári Állami Magyar Színház 1968 szeptemberében, az 1944. decemberi Énekes madárral való vendégszereplés után, elõször szerepelt Magyarországon.
Budapesten, majd Debrecenben kísértetiesen hasonló ünneplés kísérte Az ember tragédiáját és Devlarancea Förgeteg címû elõadásukat, mint évtizede a Székely Színházat. Ismét a látványos és intézményes igazolás - lám a magyarság sorsa megnyugtató Erdélyben!
S ha a magyar kulturális vezetés
akadályozta is Kósa Ferenc, Csoóri Sándor, Sára Sándor Ítélet címû forgatókönyvének megvalósulását, a magyar szellemi emberek fellépésének is köszönhetõen 1969-ben magyar-román-szlovák együttmûködésben kierõszakoltan születhetett példaszerû TETT. Keserves viták, sokszor kompromisszumok, a román
hivatalossággal több száz oldalnyi levélváltás nehezítette a munkát, de elkészülhetett a Dózsa film, amelyet többnyire Erdélyben forgattak.
Sok jel mutatott arra, hogy a nemzetiség nagyobbakat szippanthat az egyenjogúság levegõjébõl; s tûnhetett úgy is, hogy ózondús esztendõkben
bizakodhatnak. Bözödi György Gábor Áronról és a mûemlékekrõl értekezhetett az Új Életben, s a lap fiatal színészek közremûködésével Énekelj, aranymadár! címmel az irodalom, a vers szolgálatára pódiumsorozatot is indított. Kisbaconban Benedek Elek-emlékházat avattak 1969-ben. Erdõvidéki naplójában
az irodalmi esemény társadalmi és nemzetiségi ünnepét így idézi fel Sütõ András:
"- Megjöttek az irodalmárok! - lobog lelkesen egy piros szoknyás diákleány.
- Ezek csak írók! - igazítom helyre, amitõl csak néz vissza rám csodálkozva.
Legalább kétezer ember hullámzik a
harmincholdas kertben.
Flóra néni, az író legkisebb lánya, gyöngyözõ erõs pálinkával és kürtõskaláccsal fogad bennünket. Az õ lakosztályán tolong hét város küldöttsége; a vendéglátók részint rokonsági, részint hivatalos minõségben tésztástálakat, poharas tálcákat hordoznak körül, kitartó
unszolással: "Nocsak! Fogyasszanak!" Az ágyon a Tükör friss példánya, elsõ oldalán Magyari Lajos szívbe nyilalló cikkével a szembejövõ emberrõl: az Erdélybe hazatérõ Benedek Elekrõl, mikor is kétszázezren menekültek..."
Gyakorta ünnepi alkalom szólította egybe az embereket. Különösképp
Kovászna megyében. Király Károly, Sylvester Lajos, Veress Dániel és társai fáradhatatlan közügyi munkálkodásának eredményeként (persze Fazekas János bukaresti támogatásával) a fõtitkárnál "kikönyörgött", kiravaszkodott emléket állítottak Dózsa Györgynek, Kézdivásárhelyen engedélyek alapján szobrot
kapott Gábor Áron; Csernátonban falumúzeumot hoztak létre. Kovászna, Szentgyörgy és a színház tekintélyének erõsödését jelezte, hogy a háború óta elõször tûzhetett színpadra Tamási-darabot, az Énekes madarat, Tompa Miklós rendezésében.
Kovászna ez idõtõl az autonóm tartomány illúzióját
adta. A mából visszatekintve talán már a zsugorítás központi mûveletét is felfedezhetjük. Kolozsvár és Vásárhely után az erdélyi kultúra beljebb kényszerült. Beljebb, ahol intézményesen még kevesebb tradíciót tudhatott magának a romániai magyarság, mint Kolozsváron vagy Marosvásárhelyen. Hiszen
Sepsiszentgyörgyön felsõfokú oktatási intézmény nem mûködött. A társadalom figyelmébe kerülhetett Kovászna, hogy ennek folyományaként például Marosvásárhelyen csöndes észrevétlenségben folytatódjon a leépülés.
De más helyek és más intézmények is látványos eseményeket rendezhettek. Illyés
Kegyencét is játszhatta a kolozsvári színház; Sinkovits Imre és Major Tamás vendégszerepelhetett Madách Tragédiájában; majd Major vendégrendezõként a Téli regére újra a Szamos partjára látogatott. S olyan nyugati szerzõk magyar nyelvû õsbemutatóira került sor, amelyeket Magyarországon esztendõkkel
késõbb is tiltottak. Temesváron Taub János például egy Románia-szerte hangos Genet-elõadást, a Gondnokot rendezte, Szatmáron Camus Caliguláját, majd Ionesco A király halódik címû drámáját mutatták be. Ám szinte észrevétlenül a szatmári Északi Színházat 1969-ben tagosították, vagyis román szekciót
alakítottak. Az 1968 májusában hozott oktatási törvény az alkotmány szellemében minden fokon elõírta az anyanyelvi oktatást. 1968 õszén mintegy 1500 magyar tannyelvû oktatási egység kezdte meg mûködését. Intézmények erõsödtek és alakultak, Kolozsvárott új stúdióba költözött a rádió, Bodor Pál
vezetésével megszervezõdött Bukarestben a televízió magyar adása. A Kriterion mûhelyében Domokos Géza vezetésével tervek készültek a magyar irodalmi, néprajzi, történelmi tennivalók számbavétele mellett más kisebbségek, a német, a szerb, ukrán, jiddis kultúra közreadására is. Ebben a törekvésben,
a háború óta elõször Sütõ András válogatásában jelent meg Tamási-kötet, Rendes feltámadás címmel. Mód nyílt Kemény Zsigmond irodalmi feltámasztására; ez is Sütõ András szorgalmazására és szerkesztõi munkájának eredményeként. Kallós Zoltán hatalmas gyûjteményének, a Balladák könyvének kéziratanyaga
is nyomdába kerül Szabó T. Attila gondozásában; a kötet borítójára a lészpedi asszonyok szõtték a virágmotívumot.
A Kriterion mellett a kolozsvári Dacia, a bukaresti Creangã - az Albatrosz és más kiadók tervében is szerepelt magyar mûvek közreadása. Melengetõ pillanat ez az irodalom
összetartozásának jegyében: hiszen még élnek az idõ nagy tanúi: Kós Károly baráti beszélgetésekben idézi fel azt az 1914-es vidám téli napot, amikor vendégként Móricz "Zsiga" oly jól múlatta az idõt Sztánán, hogy mûvet is írt belõle, a Nem élhetek muzsikaszó nélkült; könyvét, Hármaskönyv (1969.
Irodalmi K.) néhány napi terjesztés után a magyarországi hivatalosság begyûjtette, mert Kós elmondta, hogy iskolatársa, Kun Béla hogyan lopott tõle illusztrációkat. Bartalis János körül Kosztolányi Dezsõ elismerésének fénye sugárzott; Kemény János a helikoni idõk és a kolozsvári színház életben
tartásának nagy tanúja s mecénása; Balogh Edgár változatlan hittel idézte a sarlós idõket, szerkesztette Gáll Ernõvel a Korunkat és írta vitacikkeit; Méliusz József újra végiggondolhatta Sors és jelkép címû mûvének viszontagságait, mert a Kriterion esélyt látott a kiadásra; Nagy István is
visszajárt a múltba, gyermekkorát, a Sáncalja-éveit idézve írta memoárját; és itt van Kacsó Sándor, aki emlékiratain dolgozik a Brassói Lapok igazságkutató szenvedélyével.
Dolgoztak a fiatalabbak: Kányádi Sándor a Fától fáig címû versét és a Kufsteini grádicsok énekét írta és "közömbös
Európa / öblös harangjait" kondítja Szépfalusi Istvánnak; az 1963-ban szabadult Páskándi Géza verseivel, esszéivel, jeleneteivel hetente jelentkezett az Utunkban. S A király köve címû darabjával színházi szerzõvé is avatta Kolozsvár (1969. IV. 23.). Kis noteszében feljegyzett ötlet- és
témaáradatból tán most többet kihúzhat és megírhat a sziporkázó, a humánum és a szeretet eszményéhez konokul ragaszkodó Bajor Andor. Bálint Tibor Zokogó majom címû lírai szépségû regényében (1969) "a lumpenvilág, a kelet-közép-európai nagyváros perifériájának tipikus rajzát adja, s éppen
excentrikus, kiszorított, a társadalom alatt tengõdõ figuráival" - ahogyan munkáinak értõ monográfusa, Bertha Zoltán írja. S ugyancsak õ mondja egy másik, ekkor készülõdõ életmûrõl, Szilágyi Istvánéról: "hangulatnovelláiban és az Üllõ, dobszó, harang (1969) címû regényében már kiépül az a
szubjektív térben dimenzionáló totalitáselv, amely Kõ hull apadó kútba (1975) címû fõmûvét is jellemzi". Székely János a Soó Péter bánata címû kisregénnyel jelentkezett, s már formálta a Képes Krónika dráma-fejezeteit. Kántor Lajos és Láng Gusztáv a romániai magyar irodalom negyedszázadát foglalja
össze monográfiában (1970). A tudománytörténész Benkõ Samu, a mûvészettörténet tudósa, B. Nagy Margit cikkei, tanulmányai jelennek meg a lapokban, folyóiratokban, hogy majd összeállva a Kriterion is közreadja õket. Beke György nagy tervek szívós megvalósításába kezd; 1969-ben a román-magyar
irodalmi kapcsolatokról indult interjúsorozata lesz majd a példaértékû Tolmács nélkül címû gyûjteményes kötetének anyaga, amely 56 román és magyar író vallomását tartalmazza. Deák Tamás prózával, esszével és drámával jelent súlyt és tekintélyt. Sepsiszentgyörgyön pedig a legfiatalabb
Forrás-nemzedék, Farkas Árpád, Vári Attila, Csíki László, Magyari Lajos verset és prózát ír, vitázik és szellemet teremt a Megyei Tükör körül - Dali Sándor fõszerkesztõ jóvoltából is.
S ami mindezt elindította; nyomatékosan ismételjük meg: a cseh szabadságteremtõ kísérletek elfojtásából
következõ riadalom és taktikus helyzetfelismerés. Amelynek indító politikai hangütését az jelentette, amikor 1968 novemberében megalakult a Magyar Nemzetiségû Dolgozók Tanácsa. Sütõ Andrást is a vezetõségbe választották; s társaival együtt reménykedett: a szervezet talán olyan hatással mûködik
majd, hogy a kisebbségi magyarságot a nemzetiség emberi és jogi állapotába emeli.
"Sok mindennek ki kellett várnom a végét" - idéztük Sütõ András szavait az Anyám könnyû álmot ígér születésével kapcsolatban. A várakozás, az ülepedés és a kimondhatóság kivételes társadalmi pillanatában
elkészült Pusztakamarás eposza. A tudósítói magatartásból naplóíróvá lépett elõ a szerzõ, a mûfajjal a hagyományokra is emlékeztetve. Mert a napló sok évszázados, Erdélyben különösen kedvelt irodalmi mûfaj. Klasszikusokat említhetünk: Bethlen Miklós, Bethlen Kata, Mikes Kelemen. De közelebbi
párhuzamosság is fölmerül Sütõ András naplójegyzeteivel kapcsolatban. A harmincas évek közepén a népélet nyomorúságait az irodalom társadalmi üggyé emelte; Illyés Gyula Puszták népe, Nagy Lajos Kiskunhalom, Féja Géza Viharsarok, Kovács Imre Néma forradalom, Bözödi György Székely bánja címû mûve,
Szabó Zoltán Tardi helyzete, Cifra nyomorúsága, Veres Péter balmazújvárosi híradásai a mûfaj klasszikusait jelentik. És talán a legfontosabb példa: Tamási Áron Szülõföldemje.
A hatvanas évek elején a magyarországi írók újabb hullámban látogattak haza, hogy a társadalmi változások, a
szövetkezetesítés nyomán hírekkel szolgáljanak a falu életérõl. Veres Péter a Hortobágy "mellyékérõl" hozta tényeit; Kodolányi János újabb baranyai utazásra vállalkozott. Tamási a Tolnában letelepedett székelyekrõl írta a Szirom és Bolyt. Sánta Ferenc Húsz órája már regényesítve bolydította a
múltat. Az ifjabb generáció - amely például a filmesekkel szövetségre is lépett (Kósa F.; Sára S. - Tízezer nap, Cigányok) - szintén terepszemlére indult. A beszámolók között talán legsúlyosabb Csoóri Sándoré, a Tudósítás a toronyból. S itt egy közelebbi kapcsolatot is villantsunk föl. Csoóri
Sándor is édesanyja álmait idézte fel, az ötvenes évekbeli otthon napjaira emlékezve: "S egyszer csak az tûnt föl, hogy szüleim álmai kezdenek egyre zaklatottabbá válni... Az epikusabb álmok helyébe balladaibbak és drámaiabbak léptek." Tudósításának egyik fejezetében édesanyja szorongató álmát
írta le, azt, amint az iszap egyre jobban eltemette az ökrös szekeret, el az írót és édesapját. "Hogy mi volt ezek mögött az álmok mögött, arról szinte külön könyvet kéne írni" - tette hozzá Csoóri, s amit késõbbi mûveiben õ is kibontott az anyai álmokból, azt írta meg Sütõ András is. Ezt a "külön
könyvet" az Idõ mindent betemetni akaró iszapesõirõl.
De az irodalmi fogantatásnál fontosabb a belsõ indíttatás. Hogy Sütõ András családja, faluja és egyben a kisebbségi magyarság sorsának krónikási szerepét vállalta. Amiképp "újkori parasztminiatorok" írták folyamodványaikat, kérelmeiket;
a pusztakamarásiak nevében Sütõ András, tágabban, nemzetiségi méretekben, hasonlóképp cselekedett: "S miként hajdan Firenzében és Nápolyban, a mi környékünkön is valóságos kéziratmásoló mûhelyek létesültek. A gyakori kérdésre - "vajon hol találok egy kitûnõ kérvényfogalmazót?" - számosan
igazították útba a létében elbizonytalanodott embert. "Eredj X-hez, Y-hoz. Olyan megható önéletrajzokat fabrikál, hogy sírnak a rajonnál. Egyik elõnye, hogy papírján nem fut össze a tinta. A másik, hogy ügyvéd öccse révén jól ismeri a parasztokra szabott törvényeket."
Mindent persze az
újkori parasztminiatorok sem írhattak meg."
Amint Sütõ András sem. Az Anyám könnyû álmot ígér azonban súlyos életrajz az erdélyi magyarság fél évszázados történetérõl.
Eposzi munkáját kollektív méretû és érvényû panaszos beadványnak is mondhatjuk. "A felgyûlt idõ" tényeirõl,
tapasztalatairól tudósít, a kisebbségi magyarság eróziós folyamatáról számol be. A történelmi-politikai zúzatások emberi sérüléseit vette számba. Nézõpontja: lírával áthatott tárgyszerûség. Tamási Áron bevallottan vívódott érzéseivel. Édesanyja könnyeit látván írta: "Én is küszködöm magammal, de
amikor érzem, hogy már-már vesztem el a csatát, különös indulatosság vesz erõt rajtam, s csak a legnagyobb erõfeszítéssel tudom megállítani, hogy nyersen ki ne fakadjanak. Szégyenben, méregben és meghatottságban vergõdöm." Sütõ András érzéseinek e végletes állapotairól nem szól. Alkalma volna
pedig rá; amikor például gyermekkorának melengetõ fényes pillanatát, a karácsonyi kántálást megidézi. Nem engedi el magát: "Kellõ áhítat híján luciferi józansággal vettem újra tudomásul, hogy a valamikor oly fontosnak vélt szereplés mily komikussá törpült az idõben. Ez alkalommal a szemlélõdés
szerepe jutott ki nekem." A szemlélõ távolságtartásával tekint a múltba s láttatja a jelent. A pillanat bensõséges érzésének se csábul el. Könyve drámai és lírai érzésekben legmagasabb pontján, amikor a szülõk, testvérek, komák, szomszédok az idõ árján szárnyalnak a népdalokkal, s az együttlétnek
a kivételes és melengetõ pillanatában is kihallik az elbeszélõ hangja: "Rámás csizmát szeretnénk viselni, és elszegõdünk Tarnócára bojtárnak. Nem tudom, merre van Tarnóca. Apám sem tudja. Ezért inkább Targoncára szegõdik, arról tudja legalább, micsoda." Nem olvad fel az önfeledt közösségi
pillanatban; figyel és hallja: édesapja tévesen vágyakozik bojtárkodni.
Pontosságra és tárgyszerûségre törekszik, s mégis költõi emelkedettséggel nyílik meg elõttünk Pusztakamarás és a Sütõ család múltja és jelene.
Az Anyám könnyû álmot ígér több rétegben építkezik. Már a Zászlós
Demeter ajándék életében megfigyelhettük: az író élt a monológ-technikával.
Csendõrök kíséretében román haragosát keresi Demeter; újra és újra meditációk szakítják meg az elbeszélést. Az Anyám könnyû álmot ígér fejezeteit is átszövik a különbözõ idõbõl felszakadó személyes emlékek - ezt
tipográfiai és tagolási módosítással is érzékelhetjük. Zárójelben és beljebb szedve megjelennek az író töprengései is. Megemlíti például a Kemény-birtokot, s tûnõdésében Kemény Zsigmond sorsát, máglyára vetett könyvtárának képét idézi meg. Apadó születések s a halandóság számait sorolja; ami a
saját csecsemõ sorsát, élet-halál között imbolygó napjait asszociálja; az 1940-es esztendõ történelmi rajzásában nagyenyedi érkezését idézi fel. S a késõbbiekben is asszociációs és egymásra épülõ rétegek nyílnak meg és ütköznek meg egymással. Selye János idézett könyvében írja: "A tudattalan nagy
keverõkádjában azonban számtalan ideig újra meg újra egymásba ütközik, míg újra szétesik, le nem csiszolódik, s mindegyik egység meg nem találja saját színét, oda nem rázódik a maga helyére." E tudományos folyamattal jellemezhetõ Sütõ András írói gondolkodása is. A társadalom idegélettani
folyamatában a szerzõ öt esztendõ hullámzásában rendezte a múlt és a jelen mindennapjainak tényeit. A politika engedékenysége folytán is - az írói keverõkádban a helyükre rendezõdhettek a megtörténtek. Az író alakítókészségének módosulása a motívumok vándorlásában is érzékelhetõ. Amikor például a
mû elsõ fejezeteit 1964-ben közreadta, még olvashattunk egy történetet a rádióról, a háború elõtti idõbõl. Amikor édesapja szamaras kordén vitte haza a készüléket, s hallgatták a világ eseményeit, mígnem az õrmester elkobozta. A könyvben már nem találjuk ezt a jelenetet; ám a család egy újabbkori
rádiós eseményérõl érzékletes leírást olvashatunk a Fecskemadár, mikor lesz nyár? címû fejezetben:
"Kigyulladt a villany a házunkban" - anyai hívó szóra utazott haza. "Rádiót hoztam ajándékképpen. A konyhaszekrény tetején zenél, beszél, híreket mond és átveszi zajongásával az uralmat, vége
a csöndes emlékezésnek, a világháborús történeteknek, a tartalmas hosszú hallgatásoknak. Látom, hogy ég a tûz, de a beatzenétõl nem hallom a lángok dúdolását, látom a faládában a macskát, de nem hallom dorombolását. Mindez természetesen oktalan nosztalgia; talán csak engem környékez a gyermekkor
fészekmelegébõl. Anyámat szemmel láthatólag a jelen foglalkoztatja; nem bír betelni a villamos teafõzõ-szerkezet csodálatával." A rádió családi szerepe tehát módosult; jelentésessé emelkedett. Elõbb epizódértékûnek mutatkozott, itt az egész történetet megvilágítja. A civilizáció erejét sugallja.
Amott mesterember édesapja ügyeskedte, tákolta össze a vevõt, itt emelkedett a pillanat, mert a villamosítás programjához kapcsolható. Azért nem említette a régi rádiós történetet, hogy az újkori rituálisat hangsúlyozza a család életében. Reggel aztán megszólal a rádió: a pillangós növényekrõl
beszélt és termelési híreket sugárzott, majd "Egy bronzos hangú bemondó mély-megrendülten, ahogyan a haláleseteket és a világháborúkat szokás bejelenteni, közli velünk, hogy a madarasiak felrakták a hófogókat és áttértek a téli szatyorfonásra.
- Ezt is megtudtuk! - mondja apám, aludttejet
kanalazva.
Azután kilép, megköti a kutyát, s mire visszakerül, vége a mûsornak. A bronzos hang figyelmünkbe ajánlja, hogy késõbben egy-egy félórára újra jelentkeznek; délben, estefelé, de legbiztosabban holnap ilyenkor. Apám ceruzát keres, hogy följegyezze az idõpontokat az újság szélére.
Tizenhárom óra, tizenhét óra. Majd hozzám fordul egy hirtelen támadt lelkes elgondolásával:
- Ezt a sok félórás flancsikát össze kéne ragasztani. Ezek úgy tesznek, mint Róza nénéd mondja: nem ülök le lelkem, mert sietek. Alig eszem egy csupor aludttejet, s a viszonthallásra." A magyar
nyelvû rádió most azért is fontos Sütõ András számára, mert intézmény. Nem õ mondja, hanem édesapja kevesli az adást, s ez már publicisztikai széljegyzet nélkül is nemzetiségi megnyilatkozás: szaggatott és rövid a mûsoridõ! S ebben a villanásnyi reggeli történetben is megnyílik az egész. A lent és
a fent viszonya, a mikro- és makrovilág játszik egybe. S ez jellemzi az egész könyv szemléletét. Találó és groteszk is egyben, ahogyan Selye János napirendjét és édesapja futkorászását regisztrálja. Új elgondolásain dolgozik az amerikai professzor, zsákok tetején a csípõs hidegben, kenyérért utazó
asszony és gyantáért rázódó nagybõgõs cigány társaságában édesapja fûrészpor után teherautón zötykölõdik.
"A tudós: 12.30. Ebéd után a napon sütkérezem, derékig meztelenül. Testem többi részét gondosan elektromos takaróba burkolom, mert harap a hideg.
Apám: A városban megkeresem az
ismerõsöm, aki a fûrészport ígérte. Mivel egyelõre nincs itthon, a kapuban várakozom. Hogy hasznosan töltsem az idõt, kidolgozom elméletileg egy újabb találmány vázlatát. Abból indulok ki, miszerint valahányszor becipelem a házba a fûrészporos kosarat vagy zsákot, feleségem megállapítja, hogy
szemetelek. Tehát a dobkályha belsõ hengerét úgy kell megszerkeszteni, hogy kiemelhetõ legyen. Ezután az istállóban töltöm meg fûrészporral, a kosarat pedig kivonom a forgalomból. Már nem is fázom, annyira föllelkesít ez az elgondolás."
Nagyvilág és provincia - Sütõ András azt mondja: az
emberi értékek a világ bármely táján azonosak, emberség, teremtõ gondolat, igyekvés és munkakedv a Mezõségben sem kevesebb, mint Amerikában. A körülmények megalázóak. Mérhetetlen az a veszteség, amit a lehetetlenségek közepette a provincia emberének el kell szenvednie emberi mivoltának
megtartásáért s továbbépítéséért. Ezért is Idõt vegyenek! a címe ennek a fejezetnek, a jelen idejû különbségek mellett a történelmiekre is utalva. Édesapja nemzedékének újra és újra a szétveretettség állapota adatott. A legénykorában társaival elkezdett dalt ezért se tudta befejezni. "Téli estéken
összegyûltünk az iskola termébe, azt énekeltük:
Hegyen ülök, búsan nézek le róla,
mint a boglya tetejérõl a gólya.
Többszólamú kórus volt, és mint egy rossz cseber, folyton széjjelesett. A második esztendõben eljutottunk az ötödik versszakig, ahol azt kell énekelni:
Holtom után vajon mi lesz belõlem?
Nem emlékszem, hogy befejeztük volna. Másoktól is kérdezõsködöm: vajon elénekeltük mi végül is ezt a dalt. Nem tudják."
Idõ- és térbeli kiterjedésében módosul Sütõ András írói gondolkodása. Az Anyám könnyû álmot ígérben érzékelhetjük: a társadalmi vátesztudat már nem hevíti. A
könyv formálódásának idején lírai naplója invokációjában így szólt az Idõhöz: "nagy / világod össze nem tarthatom - egymagam, tudom / gyönge vagyok..." (Láz) Weöres Sándor így írt: "Természetes emberi méret / vonz engem, nem a nagy ragyogás, a szörnyû talapzat. / Létrehozni a velem született s a
szerzett képességbõl telhetõ / legjobbat, ha cipõt szegelek, ha fát ültetek, ha verset írok: / ennyit kívánok önmagamtól." (NAGYSÁG) Sütõ András is ebben a hasznosság-elvben óhajt szolgálni és ajánlja magát az idõnek a már idézett versében: "Gyalunak, padnak is jó leszek, meglásd." Egy másik
vallomásában (A csiga) a létért vívott küzdelmet a csiga útjához hasonlítja. "De mi lesz most? / Fenyõfa törzse komorlik elébe. Elkerüli? / Magasát fölmérve, habozás nélkül indul rajt fölfele. / Háza már napfényben ragyog - házépítõ s házlakó embernek is szép tanulságul. / Ily konoksággal - hívják
bár csigának - égbe is feljut."
A társadalmi idõ már nem váltja meg az embert, maga-magára hagyottan kell ügyeit kiküzdenie. Akadályok, kudarcok próbatételeiben kell harcolni a sárkányos veszedelmekkel. A megmaradás módozatai különbözõképpen merülnek fel Sütõ András naplójegyzeteiben.
Szomorú tények mutatják a kisebbség eróziós folyamatát. A hat elemit végzett unokahúgát faggatva: Jézusról, Petõfirõl és Mátyás királyról a válaszok bizony nagy tudatlanságról árulkodnak s a nyelvi pusztulás újabb tényei mellett sofõr unokaöccsének szaknyelvi szótárát veszi számba.
"Tengelykapcsolóról, kiegyenlítõmûrõl nincs tudomása" - írja, s hozzáteszi: "Öröklésre itt már nem lehet számítani; a szülõk õsi fogalmi rendszerével a gépkorszak valóságát legfeljebb a népmesék szintjén lehet megközelíteni."
A megmaradás módozatai változatos élethelyzetekben és
történetekben elevenednek meg. Gyümölcsoltó Gergely, a "szõlõt, kertet szenvedélyesen telepítõ" nagybátyja, akinek, Czine Mihály szép gondolatát folytatva, Sütõ András "még a nevét is arcához formálja...", református létére kántorként Bukarestben az ortodox liturgián lóbálta a füstölõt. Miért
tette? "Hogy megmaradjak, uram" - így a rokoni válasz. "Akkor jól tetted, fiam. A fû lehajlik a szélben és megmarad" - így az Úr képzeletbeli válasza az égbõl, amit a felületes ítélkezõk újra és újra a megalázkodás példájaként s a szerzõ filozófiájaként értelmeznek, mondván: a regény a tartását
feladó életeszményt sugallja - egyéni és nemzetiségi értelemben egyaránt. Erre is válaszolt késõbb Sütõ András Gergely pápa futamodása címû esszéjében: az András napi gyülekezetnek a siratnivaló fölötti ábeli kacagása nem a füvek sorsának szól, hanem a felülkerekedés erejének. Megjátszott
eretnekség ez, amellyel Székely Gergely legyõzte az Idõt, le a körülményeket és volt leleménye sorsát jóra fordítani.
A megmaradás manõverei azonban történelmi idõnként és helyzetként változtak. Még Gyümölcsoltó Gergely esetében is, hiszen az Egy halhatatlan színpadi alakítás címû
fejezetben élet-halál játékát idézi fel. A román katona Gergely torkához szorította a zsebében talált borotvakést: "Az enyhén megremegõ felsõ ajak a járomcsont-izom révén az orrcimpa ráncait vetíti vigyorgásba és csípi hegyesre az ember orra hegyét. Ez esett most legközelebb a táncoló beretvához.
S utána mindjárt az állkapocs, az alsó fõleg, amit bátyám a súlyára bízva elejtett, azzal a ritka tökéllyel, midõn az ajak is félregörbül, a sírás elõjeleként. Ez utóbbit azonban olcsó fogásnak tarthatta; könnyhullatásra nem került sor. Hanem vörösen kitüremkedõ szemhéjak keretében a
szivárványhártya körül villogni kezdett a szeme fehérje. Meggondolatlanság volt részérõl, mivel ettõl a katona megijedt, és káromkodva folytatta rémisztõ játékát a gégemetszõ szerszámmal." Fiziológiai részletességgel írta meg a drámai helyzetet, majd Mossó üregi nyulakon végzett kísérleteit
ismertetvén Gergely bátyja szerep-játékának újabb mozzanatával folytatta: "Hajmeresztés helyett reszketegen nyitott ujjakkal a két tenyerét fordította ki és emelte magasra. Krisztus irányába, jelezvén, hogy az apostoli döbbenethez is ért, Leonardo da Vinci Utolsó vacsorájának hangulata nem idegen
tõle. Ráadásul a végállapotokat szabályozó idegközpontját is latbavetette; a felületi izmok remegésével hideg verejtéket gyöngyöztetett ki a homlokára. (Brávó!) - mondta a katona, s az eltulajdonított beretvát zsebrevágva futni hagyott bennünket..."
Lélektani remeklés, ahogyan Gergely
alakváltásait kibontja, s természettudományos értekezést vegyít képzõmûvészeti képekkel; elõbb a Laokoon-csoportot (vatikáni emlék), majd - az idézett szövegben - Leonardo biblikus képét asszociálja.
Lám, a megmaradásnak újabb módozata! Mindig a kisebb rossz, jelen esetben a borotva ügyének
feladása, dermesztõ komédia kíséretében életet mentett. Gyümölcsoltó Gergely Bukarestben és a mezõségi dombok között is úgy cselekedett, hogy megmaradt. Sütõ András ugyan miért is sugallná akár Gergely, akár más személyek cselekvését kizárólagosnak? Netán arról értekezne, hogy szülei helytelenül
cselekedtek, amikor a hatalom parancsára kiköltöztek házukból? Balga okoskodás lett volna. A könyv nagy ereje éppen az ember változatos módú életben maradását sugallja. Hogy magukat a körülményekhez igazodva tarthatják meg a kisebbségiek. "Elegyes" a létünk, mondja Sütõ András, ami nála változatos
történelmi megpróbáltatásokat jelent. S ebben az "elegyes" idõfolyamban a harcmodort szükséges váltogatni. A kisebbségi lét - kompromisszumos lét. Diktatúrában különösen az; hogyan lehetne abszolutizált etikai mércével ítélkezni?
Gyümölcsoltó Gergely az életbenmaradásért egyensúlyoz olyan
idõben, amikor a fegyvereké az igazság. Sütõ Andrásnál a "keresztrefeszített hétköznapokban" is élet-halál tétje lesz minden apró momentumnak. Az Esõ és csizmagond címû fejezet pazar bizonyítéka annak, ahogyan az élet elemi helyzetébõl az egyéni és kollektív megmaradás kérdéséhez emelkedik
prózája.
"Októberi reggelen arra ébredek, hogy megérkezett az esõ" - így indítja a fejezetet. S a hely és az idõjárás Illyés Gyulára asszociál. A gyermekkori záporok jólesõ emlékét villantva fel, de máris visszazökkent a szülõföldjére, "nyúlós mezõségi levedzés, amitõl a kutya is
megbüdösödik, nyirokszagúvá lesz az emberen az alsónemû, lucskossá a kapca, a hullahideg lábfejen". De folytatódik a jelenet: a gyermekkori mezõségi esõzések elmúltak, a mostani meteorológiai észlelet már történelmi közérzettel, s Juhász Ferencet idézõ képekkel jellemzi az esõt: "Ellentétben ama
cseresznyehólyagos kánikulamosdatással, mitõl gatyás kölyök- és libacsapat boldogan visongott, s a varázslatos hirtelenséggel megduzzadt patak fuldokolva rohant világgá, ez a mai, az égnek hólyaghurutos betegsége mindent elposványosít körülöttünk." A társadalmi õsz lopakodik be a gondolatmenetbe.
"Bennünk is - folytatja -, ha tûnõdésre adjuk a fejünket". Majd fegyelmezõ mondat következik: "De ha nem is adjuk; bõrünk a ránk húzott vizes lepedõt érzi." A ránk húzott vizes lepedõ: többes, kollektív alanyiság. S a kényszerûség képe egybesûrûsödvén jelzi, nem "mi" vettük magunkra, hanem a
személytelen felsõ hatalmak ítéletének áldozatai vagyunk. Nem néven nevezve a meg nem nevezhetetlent Sütõ András ebbe a személytelen közösségi kénytelenségbe vettetett képpel az áldozatmivoltot fejezi ki, a majdani "kollektív magány" elsõ metaforikus gondolataként. De már a vizeslepedõs képben is
a cselekvés módozatait keresi, majd a következõ mondat egyszerre októberivé és történelmivé válik. "Lábunkat a hasravágtató talajon vissza kell szoktatnunk az egyensúlyozás Bethlen Gábor-i mûvészetéhez."
Sütõ András egyetlen gondolatfutamából, az õszi mezõségi reggelbõl eljut a
történelemhez. A hasravágtató talaj, a mezõségi "bocskornyi sármassza" az õ költõi metaforikus gondolkodásában közösségi és történelmi képpé emelkedik. Ilyenképpen az egykori, a percnek tetszõ társadalmi, osztályszempontú kollektivitás hangja és szemlélete az Anyám könnyû álmot ígérben mélyen
módosul. Ez a kollektivitás számára már nem a munkásság és a dolgozó parasztság harcos szövetsége, nyelvbeliségre való tekintet nélkül, hanem a közös többes neve és igéi, a birtokos-tudatban, a képekben, a gondolatfutamokban és a metaforákban már a romániai magyarság közösségét jelentik. A
kisebbségért való egyensúlyozásban és életbenmaradásban a Bethlen Gábor-i politika újra és újra felmerül hivatkozásként.
Ahogyan írás, olvasás, nyelv, gyermekszaporulat dolgában a nemzeti erózió döbbenetes tényeit sorolja, azzal jelzi: a társadalmi haladás világmegváltó programjaiban nem
hisz már. Az Anyám könnyû álmot ígér keserves összefoglalás, a veszteségek számbavétele. Hangja még nem drámai, inkább rezignált. Helyzete is kényszeríti, amikor kafkaian mitologizál a dolgok végsõ kimondása helyett. Nemcsak a "vizes lepedõbe" húzottságot tekintve. A csizma is metamorfózison megy
keresztül és jelképpé emelkedik, amikor gondolata a mezítlábas szabadság állapotából indul és a büntetés irányába tart. "A gyakori fenyítés viszont, amit ülepünkre szokás irányítani, csakis csizmában vihetõ végbe. A lábbeli tehát - a valóságos és a képletes - a társadalmi érintkezés formáira is
hatással lehet. A világról való vélekedésnek, érvelésnek századunkban is gyakorolt rugdosási változatait, keményorrú csizma hiányában, azokra kellett hagynunk, akik ezt a huszáros lábbelit esetleges véleménykülönbségeink megszüntetése végett ugyancsak latba vetették."
A néven nem nevezett
hatalomban az elnyomottság, a megtiportság ez a vizes lepedõbe kényszerített állapot. A rámás csizma ugyan ránk illene, sugallja Sütõ András képe, de kisajátították véres és gyalázatos megsemmisítõ és megalázó mûveletekre - társadalmi és történelmi értelemben is. S e sejtelmes kafkai közérzet
megfogalmazódik: "Mint egy árnyékból szõtt vigyori ördög, ott ül közöttünk a MEGTÖRTÉNT." A szorongatottság érzését fokozzák a képek. "Árnyékból szõtt" - a Tóth Árpád-i lélekre gondolunk -, majd az abszurd bukfenc: "vigyori ördög". Poétikus pokolnyitogatás. A meg nem nevezett rettenet meseivé
változik. Avagy büntetéssé - a felejtésben. Ahogyan annyi írásos-sikoly, megaláztatás után a kamarásiak "A vesszõfutás korszakát névtelen embernek tulajdonítják. Nem tudják, honnan került a faluba, s merre fújta tovább a szél, kinek a nyakára. Viselt dolgaihoz képest eléggé kegyetlen büntetés, a
névtelenség, amellyel megbélyegezték." Az író világképének módosulását is jelzi ez az álláspont.
A hatalom elszemélytelenedett Sütõ András világképében, azért is, mert az eszközembereknél messzebbre és magasabbra mutat a felelõsség. Ami viszont meg nem nevezhetõ, így az író hõseivel együtt
várakozik. A veszedelem mélységét a csizmatörténet záró tényeként születési anyakönyvébe írtakkal értékeli: "nemzetisége: református ortodox". Sütõ András közlése: "Az említett okirat szerint nemzetiségem román. Ezt a cenzúra a könyvembõl kidobatta. Így módosult a fogalom református ortodoxra,
amivel ugyancsak az eredeti okmányszöveg abszurditását akartam jelezni." Árulkodó az iktatószám is: "3/IV/4 1949". Vagyis: Sütõ András házasságkötésének napján készült. A paradicsomi hangulatban tán nem is figyelt az intézményes megsemmisítés e képtelen és államilag törvényesített jelére; az Anyám
könnyû álmot ígérbe illesztve a vélemények elnémítására használatos lábbeli történet befejezéseképp ez a dokumentum már jelentéses, társadalomkritikai és esztétikai súlyú.
A közösségi lélek baj-legyõzõ természetérõl is fontos mondanivalója van. Például abban a jelenetben, amikor sokadszor
biztatják édesapját, mesélje csak el, hogy az egykori falu-szomorító miként szégyenült meg a nép elõtt. András bácsi kéreti magát, s aztán "csodálkoznak, cöccögnek, kacagnak, füttyentenek, s én tudom, hogy ezt a csipetnyi örömöt legközelebb újra kell élnem velük; valahányszor vigalmi szándékkal
egybegyülekezünk, mindig elmondjuk majd, s megbántom õket - hiszen nem osztozom a diadalukban -, ha nem csapkodom a térdem, és nem csodálkozom; azt a betyár mindenségit!"
Lényegeset ragadott meg Sütõ András: a kollektív életerõt. Mesék, népdalok se születtek és formázódtak másképp; újra és
újra elmondták és énekelték, hogy - ráolvasással, dallal ûzzék el a rettenetet. Újkori népmese András bácsi története is, tudják a végét, mégis meséltetik és közben beleszólnak. Csiszolják, alakítják a fényes példabeszéd végett: megbûnhõdött az, aki életüket megkeserítette. Erõt ad az
elkövetkezendõk elviseléséhez. Gondolati vívõerõ mûködik ezekben a történetekben. Sütõ András eposzában Pusztakamarás és a nagyvilág, élet és halál között ezek a történetek a mindennapok természetességében következnek, mégis mindegyik metaforikus, az EGÉSZRE utal s a jelzõk és a hasonlatok
ugyanúgy.
A nyelvi erõ világképpé szervesül az írásban. S néhány példát még erre. Édesapját egyszer metaforikusan vitorlatermészettel jellemzi: összehuttyan, ha nem fúj a szél; itt Illyés Dõlt vitorlájára is asszociálhatunk. Máskor egy hasonlat: "Apám akár egy frissen hámozott uborka."
Amikor a legény menyecskés kalandjait ámulva hallgatták: "Úgy néztünk föl rá, mint az apostolok a Názáretire." Aforisztikus elmejátékkal jellemzi például a székely mentalitást: "A bicskázás a véleménycsere õsi formája." A népdalok képi anyaga a közös dalolási jelenetben sors-hordozóvá válik. Mert
a nótakészlet - "száraz helyen épített fegyvertár":
"- Édesanyám, de víg voltam azelõtt... Jöjjön ki hát a sok édesanya a kapuba. Jöjjön ki, és kössön kendõt, még mielõtt felszállunk a vármegye házára. Onnan a templom tornyára, mert az ablakában két szál piros rózsa, százfelé fújja a szél,
és csak gyõzzük összeszedni magunk. Fúj a szél és Kutas Feri belekapaszkodik a pohárba. Két kézzel fogja. Gergely két kézzel veri a padlót. Csordultig a kedve. István öcsém belekapaszkodik a hangszerbe. Tamás Feri a feleségébe, a gyermekek az ágyterítõbe. Õk is énekelnek. Fejüket a varrottas
párnákba fúrják, s éles, vadonatúj hangon kiáltják világgá, hogy esik az esõ, ázik a heveder."
Az Anyám könnyû álmot ígér olyan mû, mint a testben a szív. Átáramoltatta magán addigi életét. A múltbeli történeteket, szenvedéseket, újságcikkeket és néprajzi anyagokat, dokumentumokat és
statisztikákat álmaiba emelte és így éposszá kerekedett a kamarási napló.
Az Idõ a természeti nyár terített asztalával nyílott meg elõttünk a kamarási krónika elsõ lapjain. "Addig élünk, amíg módunkban áll visszafelé tekinteni" - írta Sütõ András, akinek elkövetkezendõ írói munkásságához is
életet akkumulál ez a visszatekintés. S ahogyan családjának és falujának mindennapjait, gyötrelmeit, a kifosztottság stációit, az erózió keserves tényeit összegezte, esõs, tocsogós õszbe fordult az idõ. A halottak napja még összegyûjti a távolba szakadtakat; András napon újra és újra elmondják
keresztrefeszítettségi állapotukban azokat a biztató és önmegtartó epizódokat, amelyek erõt adnak a zord idõben, hogy lám, mégis gyõzhetünk a veszedelmek fölött.
Világirodalmi vonatkozásban a Dos Passos-i dokumentált montázstechnikát emlegetik a naplójegyzetekkel kapcsolatban. Ám a
különbözõségekre is figyeljünk. Vessük össze a francia regénnyel, s fõként az egzisztencialista és az azt követõ hullámokkal. Amíg Sartre, Camus prózájában az idõ szubjektivizálódik, Sütõ András munkájában ellenkezõen történik. Az apró történetek, emberi sorsok a kollektivitás irányába tartanak.
Az említett szerzõknél az Én áll a központban, Sütõ András a kis epizódokkal a Sokak életét építi fel. Camus Bukása azt sugallja: mindannyian bûnösök vagyunk. Sütõ András a közösségben gondolkodik, s azt mondja, a kollektivitás csak elszenvedte az eseményeket. A bûnösök büntetése: névtelenségre
ítéli õket a nép. Ez az a pont, amelyre Bretter György utalt, mondván: "a botlások utáni vágy néha már feledtette velünk, hogy bûnbánóknak kell lennünk". (A hegyen túl is hegy van - Korunk 1976/3) Az életben maradás kicsi gyõzelmeit említettük; ez is olyan világnézeti-esztétikai pont, ahol Sütõ
András mûve alapvetõen különbözik a francia újprózától. Az Anyám könnyû álmot ígérrel egy idõben született (1969-ben) Claude Simon A pharszaloszi csata címû mûve. S mint Magyar Miklós A francia regény tegnap és ma címû könyvének "a zárójelbe tett történelem" (beszédes!) címû fejezetében írja, a
régészkedõ barátok a valamikori csata színhelyét keresik, ám a "régmúlt mint téma a bizonytalanság, a (nem tudhatom) támogatója". Sütõ András naplójegyzetében a régmúlt felidézésének dokumentálása éppen azért fontos, hogy tudhatóvá tisztítsa a homályos Idõt.
A francia új regény az
elidegenedettséget konstatálja. Sütõ András nem óhajtja tudomásul venni a magárahagyatottságot. Õ magányában is magával tudja szüleit, Kamarást és a kétmilliós magyarságot - s az anyanemzethez való tartozását. Ezért volna provinciális? Merthogy Párizsban, éppen magyarok, modernek (?)
megakadályozták a mû francia kiadását. Provinciális maga a történelmi és politikai helyzet, és nem a mezõségi világ. A "szocializmusnak" mondott ember-kaszaboló rendszer provinciális, és nem a Párizstól messzi erdélyi tartomány. Földrajzi távolság esztétikailag nem minõsíthet; ami itt
provinciális, az ember helyzete az egyetemes szabadságigényéhez viszonyítva. Kétszeresen is. Mert emberi lefokozottsága mellett kisebbségi léte még alább való állapotba szorítja.
Az ember, a kisebbségi ember, a közösség és az egyetemes közötti hiányt, e felfokozott hiányt a metafora képes
kitölteni és kifejezni. Ilyenképpen Sütõ András kép- és nyelvrendszere azt szolgálja, hogy a számkivetettséget az egyetemes világ részeként mutassa meg. A mezõségi csizmaálom, a sárbocskor így mutat az egyetemes emberi gond felé, az emberségben való megmaradás "egyensúlyozási" mûvészetével.
A dalolás, a képzelet szárnyán való közös kalandozás végén lírai szépséggel és szomorúsággal röpteti föl a kamarási eposzt: "Apám énekel most. Sirályként követi anyám. Nem szemközt, hanem - mint a páros szentek - egymás mellett ülnek. Egyazon látószög rabjaiként. A szülõföldrõl énekelnek.
(Szüleimtõl, testvéreimtõl jaj de távol estem.) Tudjuk, hogy a reggel mindannyiunkat elviszen a háztól, kit-kit a maga választotta helyre. Õk ketten itt maradnak, hogy okunk legyen mindenkor a hazatérésre. Elénekelik hát még egyszer az önéletrajzukat, a kérvényeiket, az erkölcsi igazolványaikat.
Torkunkat szorongatja a két hangra írt türelem, a sajátságos mezõségi duett. Valaki sír, és a markában összeroppan egy pohár. Jóska öcsém, hogy valamiképpen a könnyeitõl szabaduljon, hirtelen megugrik, összecsapja tenyerét, a lábaszárát csattogtatja, ahol csizmaszárának kellene lennie, pattogtat,
dubogtat, forog, hujjogat, harsányan, miközben az ablakok kivilágosodnak, és rendre mindahányan elcsendesedünk." Olyan ez a keserves tánc, mint Tamásinál az Õsvigasztalás végén, amikor a fiatalok Csorja Ádám teteme fölött mondják: "Nekünk nem sírni kell, hanem megküzdeni a világgal" - és táncba
kezdenek. Egy másik darabjában, a Tündöklõ Jeromosban, midõn kámforrá vált az ördögi Jeromos, örömükben csárdásba kezdenek. Ördögûzõ a közös dalolás; a maguk emberségének közös álmát röptetik, majd csöndesül el a ház; s kivirradtig már csak Jóska ropja, egyre ropja a táncot - magányosan.

Könnyû álom reményében a napló: társadalmi és nemzetiségi méretekben az események tisztázása és számbavétele. Freud a személyiséggel kapcsolatban írta, de az írói feladatra is áll: "Annak a folyamatnak a tanulmányozása révén, amely a rejtett álomvágyat alakítja át nyilvánvaló álomtartalommá
(álommunka), tudtuk meg a legfontosabbat, amit csak ismerünk a tudattalan lelki életérõl." Sütõ András álommunkájában a kollektív nemzetiségi lét tudattalanját tárta föl. Jövõképet nem körvonalazott. Összefoglalta a múltat, átlátta a társadalom szerkezetét, de önmagát még óvta a megtörténttõl.
Ezért is engedékenyebb, ahogyan Bretter György írta idézett esszéjében: "kiosztotta a bûnbánó cédulát, a nyelvi szépségekben fogant bûnbánat alá monokritikus talajt varázsolt." Ebben talán igaza van Bretter Györgynek, mert a helyzet drámai. Az viszont túlzó állítás, hogy a mennyeknek országát
hirdetné a napló. Jelen idejû, s ezt annyi eróziós tény nyomán összegezhetjük.
Pusztakamarás maga emelkedik metaforává. Az ötvenes évek romániai kisebbségi létének sorsdokumentumává.
Rezignáció és bizonytalanság érzése sugárzik a napló záróképében:
"- Mit hozzak Bukarestbõl? -
kérdem apámat, hogy induljak valamiképpen.
- Semmit, fiam. Levegõt.
- Frisset! - igazodik anyám is a kívánsághoz."
Hányszor, de hányszor kívánhatták ezt fiuktól, Bukarestbe indulóban! - a könyv is ezekrõl az újra és újra felbuzduló reménységekrõl és kívánságokról szól. A
várakozás a remény legfelsõ foka - mondja aforizmájában Horváth Imre. Sütõ András könyvének várakozással áthatott befejezése a reménynek még egy valóságos, társadalmi vonatkozásához is köthetõ. Vallásos várakozás ez is; a templomi áhítat helyett a fönti, a társadalmi mindenhatóban való halovány
reménykedés. És szól az újabb és újabb becsapatásokról, lelki és hitbéli megfogyatkozásról. Kérelem hangzik, de az író nem tud rá biztatással szólni. Távolodó lépteiben mintha a megbízatás és sorsvállalás keresztjének súlyát is cipelné. Háta mögött Pusztakamarás, s mint Juhász Ferenc szarvassá
változott fiúja, "Ott állt az idõ hegygerincén", s a szólítás belülrõl hangzik majd. A közös sors, a nemzetiségi lét terhét vállalta; az Anyám könnyû álmot ígér ennek a küldetéstudatnak a felismerése. Nagy László képét kölcsönkérve: Sütõ András fölfeszült a szivárványra. Fölfeszült, mert Tamási
Árontól tudta, büntetlenül visszatérni a szivárvány alatt nem lehet.
Sütõ András mûve lázas érdeklõdést és figyelmet keltett a magyar irodalmi életben. Romániában és Magyarországon több mint félszáz tanulmány és cikk méltatta szépírói teljesítményét. Czine Mihály írta: "A naplójegyzeteket,
a lírai vallomást, a népmozgalmi adatokat, a folklórt egységes epikai stílusba olvasztotta a személyes vallomás forrósága; a "nem menekülhetsz" és a "semmit sem tehettem" összefonódó érzülete." Kántor Lajos szerint "Sütõ nem tételes mûvet szerkesztett, a szó legteljesebb értelmében szépirodalmat
ír, mégis pontosan tudja érzékeltetni a perspektívát - országosan is, világviszonylatban is." Réz Pál "fölzaklató híradásnak" nevezte a mûvet. Féja Géza: "Sütõ András által maga a kor, a "zord idõ" hozott létre idõtálló formát magának". A Kriterion kiadása órák alatt elfogyott. Újabb és újabb
utánnyomást sürgettek a romániai és a magyarországi olvasók. Könyvnapon talán sose várakoztak annyian, mint Sütõ András dedikációját kérve, 1971 júniusában a Váci utcában. A román nyelvû kiadás bevezetõjében (1972) Titus Popovici a szerzõnek címzett bensõséges levelében írta: "Egy jó könyv, amely
hódít!"
Címére ezrével érkeztek a gratuláló és köszönõ levelek, százával hívták olvasói találkozókra az országban és külföldön is, a magyarországi és nyugat-európai turisták csapatostul keresték otthon és a szerkesztõségben, hogy legalább kezet szoríthassanak vele. Zarándokhellyé lett
Pusztakamarás és a Sütõ-porta is. Magyarországi fiatalok számára Kallós Zoltán balladás könyve és az Anyám könnyû álmot ígér szemléltetõ és lelkiismeret-döbbentõ élményt jelentett. Évtizedekkel ezelõtt gránát csapott kelet-közép-európai létünkbe, üzente mûvével Sütõ András: "nem vitte el senkinek
a fejét, csak a ragaszkodást" a határainkon túlra szakasztott magyarjainkhoz. Megcsonkolt területünknél nagyobb pusztulást jelentett, hogy a hazát nem láttuk, hogy tájékozatlanul, tehát lélek-sorvasztottan éltünk. Sütõ András mûvével a magasba emelte figyelmünket; sorsunkká is avatta a vele, velük
történteket. Az Anyám könnyû álmot ígér írói-esztétikai ereje nemzeti-mozgósító erõvé transzformálódott: a lelkiismeretünket ébresztette: holttengeri tájon hozzátartozóink számûzöttként vándorolnak...
"Vissza-visszanézek..." - írta távolodóban a szülõi háztól. Elkövetkezendõ munkásságában
már nem volt szüksége édesanyja szólítására. Mert az Anyám könnyû álmot ígér igazolta: Sütõ Andrásban benne él Pusztakamarás, benne él a Gond. Vissza sem kell néznie, mert már befelé tekint. Kós Károly mondja egy helyütt: nem spekuláltam, éltem. Sütõ András sem spekulált, többé nem figyelt külsõ
szempontokra és hivatalos kívánalmakra, hanem írta, tette a dolgát, ahogyan a belsõ hang vezette. A szülõi ház, a szülõföld örök metafora és mitologikus hely számára. Shaw írja, hogy Dickens regényei nyomán remekül eligazodott Londonban. Ahogy Sütõ András pusztakamarási naplójában tájékozódunk és
a szomszédokat, iskolát, templomot, Kemény-kastélyt, forrást, nádast, temetõket, élõket és halottakat megismerjük, az már nemcsak a valóságos Kamarás. Jövõbeli írói világának terepe is. Kezdet és vég; élet és halál - így ebben a faluállamban majd az idõnek kozmikus eseményei, drámái játszódnak le.
A bölcsõ és a sírhant közötti személyes és közösségi méretekben.
Az Anyám könnyû álmot ígér esztendejében jelentek meg, mert vele párhuzamosan íródtak, a Rigó és apostol címmel közreadott úti tûnõdései. "Szerzõje: Marosvécsen és Teheránban ugyanazon gondnak a szorításában járt-kelt,
nézelõdött - más szóval: a mezõségi asszonyok õsi példája szerint az úti reménységgel együtt magával vitte itthoni fonnivalóját is. Nem a gondok fitogtatásaképpen, hanem abból a kényszerûségbõl, amellyel ki-ki a maga szemölcsét, ráncát viseli. Itthoni fonnivaló nélkül - úgy gondolom - nem is
érdemes utazni; az embert megöli a világ végtelen közönye" - írta Sütõ András könyvének bevezetõjében. S ahogy Szepsi Csombor Márton meghallotta a koboznak pöngését Párizsban, olyanképpen szólal meg benne az otthon, Pusztakamarás, Rómában vagy Iránban. Bölöni Farkas Sándor is hazai gondokkal
nézelõdött s jegyzetelt európai és amerikai bolyongásai során. Sütõ András az ifjúsági világtalálkozó küldötteként írótársakkal, majd képviselõi minõségében, avagy írószövetségi küldöttként járt a nagyvilágban. Varsóban és Weimarban, Velencében és Teheránban, s az otthoni tájakon, Segesváron és az
Erdõvidéken is azonos gondok kísérik.
Illyés Gyula Szíves kalauza is példa a Rigó és apostol szerzõjének. Az írások gondolatiságát és a kötet komponáltságát tekintve is. A varsói VIT-rõl szóló beszámoló korábbi riportok, Kovács György, Maiorescu írásainak társaságában már megjelent
1956-ban, Lengyel földön címmel, ám itt új fejezettel bõvült, a Sóskúti erdõvel, amely a szülõföld Auschwitzát idézi fel. Benedek Elek házának avatásáról lapjában, az Új Életben már beszámolt, a kötetben az Erdõvidéki napló a pillanaton túlmutató, irodalmi, szellemi tennivalókban, történelmi
gondokban fogant. Térbeli bolyongásairól tudósít úgy, hogy nézõpontjának fókuszában szûkebb és tágabb értelemben is a kamarási világ, pontosabban az erdélyi magyarság sorsa komorlik.
Írói gondolkodásának módosulását egy kép változásával is megvilágíthatjuk. Karikás költekezik címû
novellájában hõse azon álmodozik, hogy pénzébõl házat épít: "S a háztetõre kéményt rakatok. Pirosat. Ne gyûljön meg nekem a füst a házban, hogy ha melegedni akarunk, sírni kell hozzá, mintha örökösen halottunk lenne. Arra aztán rakjon fészket a gólya. A gólya. Ezen elmosolyodik. Hogy eszébe jutott
a gólya. Aki sohasem rakott fészket a házára, pedig ifjúkora óta hogy szerette volna... De most gólya kerül a kéményre." A kép a novellában önmagát jelenti; a gólya Karikás álmában a kémény tartozéka. Semmi több. A Rigó és apostolban Marosvécs címû írását így kezdi: "A család emlékezete szerint
dédanyám egy ihletett pillanatában megjósolta, hogy gólya fog a házunkra fészkelni. Ennek legalább száz esztendeje. Azóta is, mikor tavasszal megérkeznek a gólyák, nyakunkat tekergetjük az ég felé. "Nézd csak, te fiam - hallom apám hangját -, az a sárga lábú mintha fél szemmel a kéményünket
lesné." De csak ennyi. A hosszú csõrû madár puha szárnycsapásokkal tovább repül a gyekei nádasok felé... Õsi szokás a Mezõségen az effajta csalogatás. Fölépül a ház, tetejére fészekalapnak fölkerül a kerék, aztán sok idõ múlva összedõl a ház, a kerék még mindig üresen áll, de míg jönnek és mennek
a gólyák, a reménység is marad."
A reménységet említi; s az otthoni kép a miniatûr esszében indító gondolat, amely a tûnõdést elindítja távoli idõkbe, majd jelen idejû tanulsághoz érkezik vissza. "Kiadósan és türelemmel - a híres angyalival - várni, vonatot, gólyát, valamely hivatalnok
ábrázatát lesni, vagy éppen egy török hódoltság végét kivárni, ehhez a parasztok értenek igazán. Minden leckék közül ezt kellett a legjobban megtanulniok. A rostokolást. Nem a reményvesztettségnek szunnyatagsága ez, miként egyesek gondolnák, bár nem is a szerelmesek célratörõ epekedése. Úgy
sejtem: valamilyen titkos kapcsolat inkább az eljövendõvel, az idõ mélyén érlelõdõ valósággal." A kép nyomán elindult a "sáncmarti rostokolás", a gondolatfutam azonban nem marad egyszerû metaforának. Személyessé és történelmi érvényre emelkedik, amikor a vargyasi Sütõ Bélával találkozván négyszáz
év múltán koccintanak az összetartozás örömére.
Sütõ András kultúrpolitikai protokollra nem tekint. Írja és mondja, ahogyan gondolata viszi. "Illyés Gyula kajánul jegyzi meg" - hivatkozik egy helyütt. "Illetlenség lenne azt mondani, hogy Vén Európa. Még azt is, hogy Balassival idejekorán
adtunk hírt magunkról" - olvashatjuk másutt. Többes számban beszél és Balassival. A politikával mit se törõdve a magas hazában tudja magát. Neki közös, mert nemzeti többes, Ady és Benedek Elek, Kemény Zsigmond, Balassi és Illyés Gyula, s ezért is gyászos a történelem, mert édesapja "kiküldetésben"
járt a Piávénál, vagyis elvesztette ott az elsõ világháborút.
Késõbbi írásainak, drámáinak gondolati magva olykor aforisztikus tömörséggel fogalmazódik meg egy-egy tûnõdésében. Különösen a hatalom természetérõl. Liszt Ferenc weimari emlékházában, a "világnagyságok szokványos kelléktárában"
a "német neveltetése és francia mûveltsége ellenére" a magát magyarnak valló nagy zeneszerzõ gondolatai jobban lekötik, mint a néma zongora, Wagner szemüvege vagy Goethe hintaszéke. Liszt világosan látta, hogy a népekkel többé "nem lehet úgy bánni, mint a régi operák kórusaival, amelyek arra
hivatottak, hogy adott pillanatban megszólaltassák folytonos refrénjüket: liberta, vagy: felicita". Sütõ Andrásnak Tamási, Shaw s francia felvilágosodáson is iskolázott, aforisztikusan sûrített bölcselete is kitûnik, ahogyan Velencei képeslapjának egyik tanulságát megfogalmazza: "A mindenkori
pápák caraffái tudták, hogy a kiáltás erejét a visszhangon lehet csak lemérni." A Sixtusi-kápolnában írott "ceruzajegyzetei"-re bizonyára bólintana Tolnay Károly is, vélekedett Vekerdi László (Napjaink 1984/8) s azt is megjegyezte: tûnõdéseiben, esszéiben Sütõ András mûveltségét nem fitogtatja,
hanem használja. Használja, a maga írói anyagának továbbfaragása, alakítása, építése végett - tegyük hozzá.
Michelangelóról szólván írta: "A Medici-kertben ifjúkorának legszebb éveit töltötte együtt a nagy Lorenzo fiával. Akár a mesében; jóban-rosszban együtt volt Michelagnio és Giovanni.
Afféle aranykori állapot lehetett, mikor a királyfiú együtt hempereg a porban a rabszolgagyerekkel... Késõbben elváltak útjaik; egyik szobrásznak készült, a másik pápának. A készülõdés mindkettejük részérõl komoly volt; Michelagnio a halottas házba járt anatómiát tanulni. Giovanni pedig, szélnek
eresztvén az ágyasait, ama hittételek fölött kezdett virrasztani, amelyeken annak elõtte oly jóízûen nevetett a barátjával. E lelki plasztikai mûtét elvégzése után 1513-ban megválasztották pápának. Megszólaltak Róma összes harangjai; az Angyalvár ablakai kivilágítva várták új gazdájukat. A festõ,
emlékeiben a gyermekkor hangjaival, maga is égõ fáklyával várta vissza Giovannit a konklávéról. A nevén szerette volna megszólítani, de annak már nem volt neve, csak elnevezése. Giovanni volt, aki bement, és kijött onnan X. Leó pápa. Michelangelót már nem ismerte meg. Két év múltán is így üzent
érte: "Jöjjön elibénk a Szobrász!"" Párosan indult és széttartó életutak; az ifjúkor édeni világából egyik emberi mivoltát õrizte, a másik a hatalmat választotta. A plasztikusan kifaragott élethelyzet a drámát sûríti. Már csak meg kéne szólalnia Michelangelónak. Lappangva, de feszül a helyzet a
Bretter György említett alternatívákra, vagyis a "valóságos rémek" árnyai tûnnek elõ. Mecénás és mûvész - mélység és magasság. Alant a pápa botjával hadakozik, Michelangeló mind feljebb húzódik, a mennyezet irányába. Disputára feszített helyzet. Jöjjön elibénk a Szobrász! - mondja X. Leó, s akár
Szervét Mihály toppanhatna be Kálvint az egykori párizsi diákesztendõkre emlékeztetni! S A szuzai menyegzõben Párménion is a közös gyermekkort idézi Nagy Sándorhoz való ragaszkodásában. X. Leó "kezében voltak az Angyalvár kulcsai". A kulcsok valóságos hatalma: a bálványimádás megszervezésének
mûvészete és a feledés. A kulcsok hatalmának mindennap el kell felednie: honnan indult és milyen eszmények nevében. Az Angyalvár kulcsaiban olvasható: "Emberi jog nélkül a mûvész bármiféle joga, szabadsága: fából vaskarika." Másutt azt kérdezi: "Hol a szabadság, Michelagniolo? Ahová nem ér el a
mecénás hatalma" - személyes kérdései és vívódásai ezek Sütõ Andrásnak írói-sorsfordító értelemben. A Mû kivonja magát a mecénás, a hatalom körébõl; mert alkotója emberi jogait ha másként nem lehet, "álombeli freskóként" fölfesti az égre.
A hatalom természetrajzáról tûnõdve aforisztikus
gondolatok, metaforikus képek, a drámaíró jelenet-tömbökben feszítõ helyzetei mellett a legvégsõ drámához, tragédiához is eljutott. A népmegsemmisítõ fasizmushoz. A varsói VIT-et követõ beszámolóban még a riporter élményei sorjáztak, az idõnek tetszõ, békevágyat kifejezõ divatos fordulatai szõtték
át a borzalom képeit. Új könyvében a Fekete rózsák címû tûnõdés már tragikus állapotot sûrít. Mert az író saját életében is átgondolja s megidézi a rettenetet. A Sóskúti-erdõ címû fejezettel indítja az utazást, ebben a szülõföld pokoli élményét támasztja fel, amikor Kamarás határában a második
világháború idején másfélszáz zsidót gyilkoltak le. "Új legendája támadt a tájnak. Olyasféle tanulsággal, amely nem balladából, hanem tölténytárból vágott a Mezõség tudatába. A fajgyûlölet torkolattüze kezdetben éppoly távoli és ellenõrizhetetlen Rém volt, akár a Vezuv vagy a hétfejû sárkány. Hogy
mégse túlozzunk: a nacionalizmus változatos feketeleveseit annak elõtte is naponta fölkanalaztuk. Úgyszólván az étrendünkhöz tartozott. Nagyobb adagokban a történelmi sorsfordulók adagolták, kortyonként a miazmás hétköznapok diktálták belénk egy-egy bokánrúgás, szájbetömés vagy ártatlannak tûnõ
megbélyegzõ kifejezés kíséretében. 1944 õszutóján a sóskúti erdõcskébõl a megkülönböztetés elve - végsõ megnyilatkozási formájában - egész temetõnyi áldozattal, hullabûzfelhõben lépett ki a szemünk elé s rakta föl az oldalra fehér sírköveit." Ebben az emlékidézõ szerkezetben a varsói találkozó
idillje is személyesebb és drámaibb. Az egykori auschwitzi tudósítást az örömünnep keretezi: "A sötét színeket elnyeli a fény, a nyomasztó érzést a bizakodás, a magára hagyott ember gyöngeségét a szervezett közösség ereje."
A Rigó és apostolban a találkozó "a szabadság káprázata", s
mellette ellentétként az auschwitzi pokol-múzeum. Ahogyan a Sixtusi-kápolnában párhuzamos sorsok távolodásáról és szembenállásáról tûnõdött, úgy most a találkozó két helyszínné, drámai végletté változik: a paradicsomi pillanatokat és a pokol köreit idézi fel. A drámaíró és a dialógus kényszere
mutatkozik ebben is. Újabb írásában a purgatóriumot járta. A megtörténtet mélységében idézi meg. S hogy az idillibõl a pokolba tartó útnak a jelenkori abszurditását jelezze: a hivatalos program kifejezéseivel él: "lányok napja, táncverseny, zsákbafutás, karnevál és - kirándulás Auschwitzba". A
láger leírása szikár, tényszerû; csak hivatkozik a Bibliára és János jelenéseire, mondván: ami történt, arra nincs látomás. "Az olvasmányaimból ismert szörny úgy hever most itt, veszélytelenül, akár egy elejtett õsállat. Meg lehet érinteni az agyarát, csülkeit, besétálhatunk a kihûlt gyomrába.
Jónás utazása a cethal hasában ennek valaminõ elõsejtelme lehetett." A kihûlt halálüzem ismertetését követõen Sütõ András mégse veszélytelenül és a szemlélõdõ tárgyilagosságával érinti meg az Idõt. Önmagát sebzi fel, amikor a gyermekkor idejébõl életre támasztja a Sárkányt: "Egy kislánynak tõbõl
levágott kék szalagos varkocsa." Ez még Auschwitz, majd egy képzeletbeli mozdulat szürreális képben villantja fel a tragikus múltat: "Megragadom, a szõke fejecske kacagva ellenkezik, majd hirtelen felém fordul, s két pufók kéz markol a hajamba: "Hagyj engem, ne macerálj!" A kislány - Éva -
futásnak eredt, bemenekült a sütõkemencébe. Nem akart onnan kijönni, azt mondta, jó kenyérillata van. Csupa korom volt, amikor az anyja kizavarta." A kamarási Manó úrék Évikéje! Már csomagolnak, indulniuk kell a tordai gettóba. A búcsú képe után újra Auschwitzra vált az írói képzelet. "A sokszínû
hajtengert vitrin mögött õrzik. Ahogy nézzük: arcunk visszatükrözõdik az üvegen." Az idillbõl érkezõ múzeumlátogató így vált az Idõ részesévé; magát is felelõssé avatva a megtörténtekért. A múltnak ebbõl a pokol-idézésébõl nincs mód visszatérni az önfeledt kavalkádba, mint az egykori riportban.
Auschwitz után nem lehet verset írni - mondta a jeles gondolkodó, Adorno. "Valóság és írás között hogyan támad a szakadék" - kérdezi Sütõ András - aki mégiscsak pokolra akar szállni, mert ifjúkori cselekvésképtelenségére emlékezve féli: ha nem teszi, Auschwitzot újabb auschwitzok követhetik. "Némi
magyarázatot nyújt rá - írja az iménti kérdésére válaszolva - egy fényképmásolatban felnagyított levél. Az egyik terem falán olvasható: "Liebe Mutter, ich bin gesund, und fühle mich gut..." Kedves édesanyám, tudatom, hogy egészséges vagyok és jól érzem magam.
A levél sarkában a
lágerparancsnokság közvéleménykutató osztályának pecsétje látható: ELLENÕRIZVE."
A szellemi vámtisztek...
A leveleket persze ellenõrizték nemcsak Auschwitzban és 1944-ben, hanem Romániában 1970-ben is, még ha a pecsétet nem is ütötték rá - egyébként miért tartott volna egy-egy
baráti, családi híradás két-három hétbe is, amikor a Balt-Orient másnapra Kolozsvárról Budapestre utaztatná a küldeményt? A boríték hajtásánál kifolyt és megszáradt sötétsárga ragasztó gyakran árulkodott arról, hogy még csak nem is titkolták a cenzorkodást. Újságok felügyelete és ellenõrzése se
változott, az ideológia helyi és bukaresti fegyõrei lelkiismeret-furdalás nélkül magukat is a szellemi "mûhelyek" tagjainak tudták. Az intézményes buzgások (könyvkiadás, szoborállítás, színházi bemutatók, tévé-, rádióadás) káprázatában súlyos ideológiai felügyelethez is hozzászokott szerkesztõk és
szellemiek különösebb veszélyeket nem észleltek. Németh László 1970 februárjában erdélyi körútján Cseresnyésének temesvári, Papucshõsének sepsiszentgyörgyi s A két Bolyaijának marosvásárhelyi bemutatójától is talán elérzékenyült, majd egykori (1935) ébersége elernyedt, s nem észlelte a bartóki
Medvetánc lánccsörgését. "A magyarság számára az elmúlt néhány esztendõben, úgy látom, sok lehetõség nyílott meg" - mondotta fáradt diplomatikussággal az Igaz Szóban. (1970/3)
Király Károly jelzett interjújában fontos mozzanatot idéz fel az 1969-es esztendõbõl: "A megyék megalakulása után
megtudtam a következõt: egy kollektívát bízott meg a fõtitkár, Paul Nicolescu Mizillel az élen, hogy kidolgozza, a jövõben mi legyen a nemzetiségek és különösen a magyarság sorsa. Ezek három lehetõséget dolgoztak ki, úgymint elõször: a gyors beolvasztás, másodszor a lassú, önfelszámolásra törekvõ
nemzetiségi politika, és harmadszor: a homogén nemzetállam hirdetése, tehát a nemzetiségek létének a tagadása." A kazánokat tehát már fûtötték, hogy a megsemmisítési gõzhengerek beinduljanak... A látszat persze ámító jeleket mutatott. Hogy a fõtitkár megkezdte világjárását Európában és Ázsiában
(1971), polgárainak utazását is könnyítette. Írók, románok és magyarok, azok, akiket névre szólóan meghívtak, jöhettek a budapesti költõ találkozóra; Farkas Árpád és írótársai Ausztriába és Franciaországba juthattak el; Sütõ András Kányádi Sándor társaságában Nyugat-Berlin, Hamburg, Osló,
Stockholm, Helsinki útvonalon vett részt irodalmi esteken; Illyés Kinga Amerikában járt pódium mûsorával; Márton Áron 1969-ben és 1971-ben a Vatikánba látogathatott.
Iskolaügyben megnyugtató elgondolás szivárgott ki; 1971 tavaszán Király Károly a Megyei Tükörben Gajzágó Mártonnak egy
kedvezõ pillanatot kihasználva nyilatkozott. Ebben arról szólt, van remény arra, hogy kiépül a magyar nyelvû középiskolák hálózata, s megoldódik a szakoktatás ügye is. Ezt követõen hírzárlatot rendeltek el, a cikkre hivatkozni nem lehetett. Király Károlyban akkor már gyûltek a nyugtalanító jelek;
de magas funkciói kötötték a pártgyûlések szertartásához. Némelykor rábízták a Magyar Nemzetiségi Dolgozók Tanácsa ülésének vezetését. Egyik ilyen plenáris ülésen például többször is félbeszakította Sütõ András felszólalását és sérelmi politikusnak nevezte, mert a hibákat, mulasztásokat sorolta.
Sütõ András indulatosan válaszolt: "Nem azért jöttünk össze, hogy elhallgassuk életünk negatív tényeit." Megtörténhet más alkalmakkor is, hogy valamelyik elnöklõ KB-titkár megszakította Sütõ András felszólalását: ""Konstruktívabban, elvtárs". Ez azt jelentette, hogy festeném magam is az idilli
képet, amit mások tettek, otthon, a megyei szerveknél elõre elkészített beszédeikkel." A Magyar Nemzetiségû Dolgozók Maros Megyei Társaságában, majd az Országos Tanács ülésén 1970-ben Sütõ András a Nemzetiségi Statútum szükségességét is felvetette. De a párt programjának már nem volt szükség erre
a testületre, mert 1971-tõl három évig nem is tartottak plenáris ülést, s egyre inkább kilátástalan iszapbirkózás (Tóth Sándor kifejezése) kezdõdött a tanügy területén a magyar iskolákért. Elõrejelzõ tény a központilag eltervelt hadmûveletben, hogy 1973 õszére a vásárhelyi Pedagógiai Fõiskola nem
hirdethetett felvételit. Sütõ András levelet írt a felsõ hatóságnak: miközben képesítés nélküli tanítók százai mûködnek a falvakban, megszüntetik a tanárképzést. A középiskolai szintû anyanyelvi szakoktatásért hadakozott a "pecsovics lelkületû" elnökkel, Péterffy Istvánnal, aki galambászként
gyávasága mellett tájékozatlannak és mûveletlennek is mutatkozott nemzetiségi kérdésekben.
Némi esély még mutatkozott az anyanyelvi szakoktatás bevezetésére. Az egyik gyûlésen a pártfõtitkár, minthogy többször is hallotta a konokul hangoztatott javaslatot, már-már rábólintott, "talán csak
arra lett volna szükség, hogy az utánam felszólalók megerõsítsék, amikor Takács Lajos szót kért és kifejtette, hogy amit kérek, teljességgel fölösleges. A romániai magyar gyermekek számára nem ez a lényeges, hogy a szakmai iskolákban anyanyelvükön tanuljanak, hanem hogy elsajátítsák tökéletesen a
román nyelvet és jó szakmunkások legyenek. Ezzel el is bukott az anyanyelvi szakmai oktatás ügye. Takács Lajos nagy tekintélye többet nyomott a latban." Takács Lajos tekintélye - szolgalelkûsége inkább - tegyük hozzá. Mert a Magyar Népi Szövetség felszámolásában, a Márton Áron elleni hajsza
megszervezésében is fõszerepet játszott, s a Bolyai Egyetem rektoraként (1956-59) részben felelõs a diákok és tanárok meghurcoltatásáért. Az elõbbiek, s az egyetem beolvasztásának súlyos felelõssége, úgy tûnik, életének utolsó esztendeiben rászakadtak; mint Sütõ András felidézi Takács Lajos
sorsával kapcsolatban: "Súlyos lelkiismereti válságba került, minek következményeként jó néhány éven át nyíltan, bátran, szenvedélyesen kérte-követelte jogainkat. Számtalan beadványt szerkesztett és juttatott el a pártvezetõséghez, külföldi visszhangja is támadt. Ám az elszalasztott alkalom többé
nem tért vissza. Az anyanyelvi szakiskolai oktatás ügye elveszett. Takács Lajos megkeseredett, háborgó lelke a tökéletes kiábrándultság jegyében távozott sokat szenvedett porhüvelyébõl."
Sütõ András abban a tanácsban alig-alig várhatott támogatást, mert nemzetiségi szolgák, janicsárok hada
népesítette be a politikai testületet. A péterffyk, a takácsok, a gerék, a vinczék légiójával kellett hadakozni. Olyanokkal, akikre Szilágyi Domokos gondolata is utal: "egy-gyöngyünket, a nyelvet disznók elé szórjuk, a szellem / õrét hátulról ütjük fõbe..." (Magyarok) Hogy felelõs, tekintélyes
magyar személyek miért nem jöhettek számításba? Sütõ András errõl így vall: "Balogh Edgárt például Kolozsváron németnek, bakszásznak nézték, nem tanácsolták a nemzetiségi központi tanácsba. Gáll Ernõ sem volt tagja, õt pedig zsidóként állították félre. Holott Kolozsváron többek közt épp õk
vetették föl leggyakrabban az égetõ nemzetiségi kérdéseket. Gáll Ernõ fõleg elvi, Balogh Edgár gyakorlati síkon." Az antiszemitizmus is a Román Kommunista Párt öntörvényû és sajátos politikájához tartozott. Miközben Izraellel nem szakította meg a diplomáciai kapcsolatokat, arab terrorista kiképzõ
tábornak is terepet adott, a pártvezetés pedig alig leplezett zsidóellenes hangulatot teremtett. Bátorítva és szinte kényszerítve a zsidókat, hogy távozzanak Romániából. Tízezrek vándoroltak ki az országból, a romániai magyar zsidóság is súlyosan megfogyatkozott. A homogenizáló program gõzhengerei
tehát beindultak, akiket lehetett, zsidókat és németeket, fejpénz ellenében kiebrudáltak. A magyaroknak pedig a torkukra kellett fagyasztani anyanyelvüket, mert már ideológiává erõsödött az 1974 novemberi pártkongresszuson a tétel, miszerint "az a fontos, hogy mit mondanak és mit írnak, s nem az,
hogy milyen nyelven".
Ennek elõtte, az 1973. május 13-án kelt törvényben már rendeletileg is megfogalmazódott a megkülönböztetés. Így szólt a határozat: általános iskolai osztályt a jelentkezõk számától függetlenül román gyermekek számára kötelezõ nyitni, magyar osztály viszont 25 gyermek
esetén indítható, a líceumokban pedig harmincöt diák jelentkezését írták elõ. Ilyen körülmények között Sütõ András nem karrierviszketegségbõl, hanem írótársai, barátai biztatására, Fazekas János unszolására vállalt közügyi tisztségeket, abban a reményben, hogy az országos nemzetiségi küzdelmekben
és helyi ügyekben segítséget, tekintélyt jelenthetnek. A román párt KB póttagjaként és képviselõként, valamint a Magyar Nemzetiségi Dolgozók Tanácsának úgynevezett büró tagjaként, abban a reményben, hogy "nagyobb hasznára lehetek jogaink érvényesítésének".
Viták, beadványok, tiltakozások,
véget nem érõ õrlõdések... "Reggel paraszti deputációk ébresztettek, a szerkesztõségben újabbak vártak, némelyek demizsonokkal próbáltak "lekenyerezni", ezeket el kellett zavarnom, ám nagy többség indokolt bajában fordult hozzám. Módszerem az volt, hogy körzetjárásaim után rendszeresen készítettem
jelentést az illetékes szerveknek az összegyûlt panaszokról, javaslataimról. Hatalmas volt a körzet, nem gyõztem a látogató utazásokat. Kísérõim pedig rendszerint ezt követelték: politikai nevelést nyújtsak a népnek, hagyjam a bíbelõdést a panaszokkal, mert sosem jutunk a végére. Énnekem pedig a
dolgok láttán nem volt képem általános szólamokat hangoztatni. Elképesztett az is, hogy a népbõl kikerült aktivisták mennyire érzéketlenek tudnak lenni saját sorstársaik (hajdani kenyeres pajtásaik) panaszainak dolgában. "Sír a nyomorult, ahelyett, hogy teljesítené a kötelezettségét!" Én pedig
"fent" is a "lentiek" pártjára álltam mindig, olyan esetben is, amikor a politikusnak objektíve igaza volt. Vagyis kiderült ebbõl: nem vagyok politikus alkat. Az író nem is igen lehet. Különben nem lenne író."
Veres Péter miniszterségét idézve, kudarcának hasonló sommázatát vonta le magára
nézve. A feleség, Juliska néni véleménye volt: "A miniszter most miniszter azután meg nem lesz miniszter, de az író még mindig író lesz." (Õszi változatok) Kisebbségi író mégse nyugodhat bele, hogy az a sokadalom, akit közönségének is tekint, egyre kevesebb eséllyel rendelkezik anyanyelvének,
nemzeti kultúrájának ápolására, megtartására. Falusi tanítók, tanárok, szülõi delegációk áramlottak Sütõ Andráshoz "a mindétig jelenvaló iskolaügyi panaszaikkal. Hol itt, hol amott szûnt meg a magyar osztály, magyar tagozat, egész iskola, fõleg a törvényben elõírt létszám (25) hiánya
következtében. Velük együtt fogalmaztam beadványokat, kérvényeket, tiltakozásokat, majd ezután próbáltam azok sorsát figyelemmel kísérni Pártközpontban, minisztériumokban, megyei tanfelügyelõségeknél. Többszöri nekiveselkedés eredményeként az Írószövetség vezetõségével elfogadtattam az Írói
Emlékvédelmi Bizottságot, melynek feladata lett volna fölmérni országszerte gondba veendõ irodalmi emlékeinket, hagyatékot, sírhantot, emléktáblát. Gyakorlati eredménye majdnem semmi."
Intézménynek tekintették Sütõ Andrást, éppen abból a hiányból következõen is, hogy a Magyar Nemzetiségi
Dolgozók Tanácsának területi és helyi szervezetei nem alakulhattak ki, vagyis azok a nemzetiségi-érdekvédelmi fórumok, amelyek a kisebbségi sérelmeket, gondokat segíthették volna megoldani. "Álmainkban a nemzetiségi jogokat védõ Magyar Népi Szövetség utódja lett volna. Erre nézve szövegeztem
konkrét javaslataimat a megyei és falusi, városi szervezetek létrehozásáról, azok mûködésérõl. Végül azt a választ kaptam az államelnöktõl, hogy a Hargita megyei románok is kérték: hoznának létre számukra is egy "nemzetiségi tanácsot" a Magyar Nemzetiségû Dolgozók Tanácsa mintájára. Ez pedig fura
dolog lenne. Sõt abszurd is." A kisebbségi létben kompromisszumok szorításában közügyi feladatokat vállalva különösen árnyaltan, az alkotmány és a pártdokumentumok ismeretében lehetett azokról a tényekrõl szót ejteni, amelyek félreérthetetlenül bizonyították: a romániai magyarság kultúrájának
alapjait támadta meg a nacionalista politika. "Hosszú hónapokon át tanulmányoztam valamennyi iskolai tankönyvünket, s terjedelmes tanulmányban tájékoztattam a legfelsõbb fórumot azok elfogadhatatlan mivoltáról. (Történelemtanítás, földrajztanítás anyanyelven, a szövegek összeválogatása stb.)
Zenetanárokkal együtt készítettem tanulmányt arról, hogy román népdalokkal s indulókkal nem lehet magyar zenei anyanyelvre oktatni gyermekeinket. Bartók és Kodály nélkül pedig magyar zenei oktatás elképzelhetetlen. Ezt az államelnök és a kormány tagjai elõtt olvastam fel. Senki meg nem cáfolt. Egy
kabinetfõnök barátom mondta a szünetben, hogy Maurer kormányelnök így vélekedett a szövegemrõl, illetve személyemrõl: "Ez már az anyjából nagy ravaszként bújt ki." Ezt arra nézve mondta, hogy minden kívánalmunkat a pártfõtitkárnak az egyenjogúságról szóló kijelentéseivel támasztottam alá."

Látta a rendszer képtelen és hazug természetét. Az író mûvekben komponál és metaforikus nyelvével világítja meg az összefüggéseket, a közügyi ember tényeivel és beadványaival szintén a nyelvvel, a frazeológiával operál. Amit el akar érni, annak érdekében gyakran a hangoztatott demagógiával érvel.
Valóság és "eszme" egymás mellé szerkesztõdik - s egy leplezett, ám ki nem mondható hazugság feszítõ abszurditást eredményez. Sütõ András gyakran a fõtitkár tételeire hivatkozott, máskor az alkotmány pontjaira, így tárta fel a rendszer hazugságát. S minthogy a tények tények, s a pártvezér is
hirdette a törvényességet, az államelnök se minõsíthette az állításokat. Patthelyzet, s abszurd módon megmutatkozott az igazság. A rituálé lényege; s ki nem mondható: a király meztelen. Vagyis: a román politika nacionalizmusa éretett tetten.
Olyan faluban, ahol új román templom épülhetett,
a magyarnak még a renoválását sem engedélyezték. Elhangzott a hivatalos vád: "Ön klerikális ügyekben buzgólkodik." Abszurditás elvtársi nézõpontból? A román elvtárs így leplezi le nacionalista mivoltát. De nem a többségi nacionalizmus ellen, hanem a kisebbségi jogokért és méltányosságért kellett
vitatkozni. A pártszínjáték keretében tehát mindig emberi és nemzetiségi harcokat kellett vívni. Képtelen ügyek intézéséhez sokszor szükség volt a politikai, állami tisztség megnevezésére is, hogy a beadványában vagy telefonon legalább remény legyen a baj felpanaszolására. Korábbi
beszélgetésünkben elmondta, amit késõbb naplójában is közzétett. "Egyik legabszurdabb beadványomban azt kellett kérnem a Mezõgazdasági Minisztériumtól, hogy engedélyezné Kemény János elhantolását a vécsi vár kertjében. "Mezõgazdasági terület" - jött a gyors válasz. Csakis a régi családi sírkert
területén kapott nyughelyet. Hát jó! Úgy tettünk, hogy rossz a szemmértékünk, s kétszáz méterrel odébb ásattuk a sírt, ahová szegény János kívánta volt. A nagy cserefák alá."
Kemény János marosvécsi parkjában idõzve ezt is tanulságos megemlíteni: rendületlen kérvényezés ellenére sem
sikerült irodalmi emlékhellyé nyilvánítani a kastélyt. Volt, amit sikerült kivívni. A fõtitkár elõtt több alkalommal felvetette: Petõfi héjjasfalvi emlékmûvét "részeg segesvári nacionalisták minden felújítás után kidöntik. Felszólalásomat a fõtitkárnak egyik közvetlen munkatársa, Gere Mihály
hamisításnak minõsítette. Szerencsére fénykép volt nálam a régi kõrõl - ahányszor ledöntötték, lefényképeztem - ezt a fõtitkár elé tehettem. Ekkor azt mondta dühösen: "Hát emeljetek oda olyan emlékoszlopot, amit nem tudnak ledönteni." Ezzel tisztázódott az emlékmû ügye: munkához lehetett kezdeni.
A jelenlegi Petõfi-emlékmû - melyet 1990 nyarán ismét meggyaláztak - alapzata abból a kõbõl került ki, amit Ajtay Viktor marosvásárhelyi mûkedvelõ Petõfi-kutató fedezett fel Segesvárott. Ez a huszas években ledöntött Petõfi-szobornak volt az alapzata, melyet a vandál szoborpusztítás után egy
udvaron megõriztek volt."
Mûemlékek, sírhantok körül szaporodtak a teendõk s intéznivalók a hetvenes évek elején. Tamási Áron sírkõavatásának napja (1972. szeptember 24.) ezreket gyûjtött egybe Farkaslakán. A borongós, esõs idõben is felmelegedtek a szívek, hiszen a szülõházban Tamási
Gáspár gondnokságával emlékmúzeum nyílt, a mûvelõdési házban pedig megalakult a Tamási Áron Mûvelõdési Egylet, melyet Bori Imre, a hertelendyfalvai Tamási Áron Kulturális Egyesület tiszteletbeli elnöke is köszöntött. Jöttek magyarok számosan Jugoszláviából, Magyarországról és szerte Romániából;
Tamási Áron holtában is az összetartozáson munkálkodott: nagy ismeretségek és barátságok születtek ezen a napon, amelynek felemelõ pillanatát Sütõ András beszéde jelentette Szervátiusz Jenõ és Tibor "tonnás hegyibeszédének" avatásakor. Ismeretlenül s mellette állva közelrõl dobogtatta meg szívemet
Sütõ András rendkívüli személyisége: állt az emlékmû elõtt, szusszanásnyi helye is alig volt a hatalmas gyülekezet szorításában, a zuhogó esõben, s úgy beszélt, ahogy írt. Pont, kettõspont, vesszõ és felkiáltójel is a helyén volt szépen fûzött, tagolt beszédében. Szabadon elmondott szavait a
romániai magyar sajtó nem közölte. "Ábel, aki azonos volt mindenkor az íróval, azt vallotta, hogy úgy kell cselekednünk, hogy megmaradjunk. És úgy kell cselekednünk, hogy megõrizzük mindig az emberségünket. Mert ez így etikus, a hovatartozandóság pedig: sorsvállalás, mert magyarnak lenni erkölcsöt
jelent, amiként románnak vagy más nemzetiségnek lenni hasonlóképpen nem jelent sem többet, sem kevesebbet, mint erkölcsöt, annak minden vonatkozását, magát az eszményi emberi magatartást. Ez volt Tamási Áron a maga bölcsességével, a maga emberségével..." A szorító mindennapi kisebbségi gondok
jajkiáltásával idézte Tamási Áront, s publicisztikai fordulat nélkül is félreérthetetlenül a percpolitika megosztó hadmûveletére utalt beszédének más részletében, amidõn hangsúlyozta, székely és magyar egy és ugyanaz; utalván arra az akkortájt frissen agyalt, felújított (?) "tudományos"
gondolatra, miszerint a székelyek elmagyarosodott románok.
Sütõ András három hét múlva újra eseménnyé emelt egy szellemtörténeti, mûvelõdési évfordulót. Szeretett iskolája, a nagyenyedi Bethlen Kollégium október 15-én ünnepelte alapításának 450. évfordulóját. Jó órája tartott már az
ünnepség a Kollégium udvarán, de még magyar nyelven köszöntõ nem hangzott el. Takács Lajos hetedikként elõbb románul, majd magyarul elhangzott szavai után Sütõ Andrást szólították mikrofonhoz. Holott nem szerepelt a mûsorban, így rögtönöznie kellett. A sokaság erre a pillanatra várt; kora
reggeltõl a gyülekezõ öregdiákok régi tantermeket járva, beszélgetve újra és újra feltették a kérdést: beszél-e Sütõ András? Beszélhet-e? Még az enyedi rendezõk se tudtak bizonyosat. Feltehetõen a Farkaslakán elmondott súlyos szavak politikai visszhangja is megfélemlítette a felsõbb vezetést.
Amikor megszólította az emlékezõ gyülekezetet, majd a szemközti falon a kõarcú fejedelmet, felzúgott a taps. Szólt ez Sütõ Andrásnak, szólt ez Bethlen Gábornak és a Kollégiumnak és szólt a stílusnak, hogy a pillanathoz méltó elsõ hang volt, amely az ünnep bensõségét és történelmi méltóságát
kifejezte. Indító szavaival damaszkuszi útjáról beszélt, hogy elindult otthonról kisdiákként, s az igazgatói szobában értesült arról, hogy "valamilyen égi szóra át kell alakulnom kisdiákból vén diákká és így föltétlenül szólanom kell. Nem az ég szólott természetesen, mint Pálnak, hanem az
elnökség."
Szabadon beszélt Bethlen Gábor mûvelõdéspolitikájáról, az erdélyi népek egymásmellettiségének mindenkori szükségszerûségérõl, majd így folytatta: "Egyik gyönyörû példája ez a kollégium annak, hogy nemcsak az anyag megmaradásának elve érvényes, hanem a szellemé is. A szellem
megmaradásának az elve, gondolom, ugyanolyan abszolút törvény, mint az anyag megmaradásának elve" - s itt beszédét újra hosszú taps állította meg. Majd az anyanyelv jogához való konok ragaszkodás szavainál, "igenis mondom még, és mondom, és mondom, mindenkor mondani fogom..." - e monoton drámai
fokozást dermedt feszültséggel hallgatta a kollégium udvarát betöltõ hatalmas nézõsereg, majd a fojtott figyelem hatalmas tapsban robbant ki.
A beszéd szinte aranymetszési középpontjában a drámai hang fokozódott, tetõpontra ért. Ami már nem a Nagyenyedi fügevirág monológja, hanem a Mondd!
címû kis esszéjének beépítése, amit a kolozsvári Magyar Színház elõtti "szusszanásnyi megállás"-ként írt meg. Most újra felidézi, mintegy gyermekkorának keserû emlékére asszociálva: "Ez a szellem nevelte azt a konok gyermeket, akit egy kis költõi elgondolással magunk elé képzelhetünk, és talán még
a magunk gyermekkorából is emléket találunk hozzá. Amikor a büntetõ kéz az elsõ nem-tetszõ szóra, amelyet kimondtunk, elõször csak arcul üt, arra a kérdésre, hogy mondod-e még, majd azután szájon ver a másik kérdésre, hogy mondod-e még, majd azután a vér csordul ki a szájunk szélén a porba, hogy
mondod-e még, és ha a konokság él bennünk, akkor igenis azt mondjuk, ahogyan a kollégium mondotta a magyar színjátszó csoportot és anyanyelvi kultúrát fenntartva, hogy igenis mondom még, és mondom és mondom, mindenkor mondani fogom."
S amikor folytatta: "Ez az a példa, amelyet a
kollégium...", ismét meg kellett állnia, hatalmas taps robbant ki. Sütõ András átszellemült beszéde egyre fokozódott, amit megrendítõ drámai párbeszédet idézõ elõadásmódja is felerõsített. A Bethlen Kollégiumot a diktátor táviratban köszöntötte. Az ünnepség zárásaként a fõtitkárt dicsõítõ
rigmusokat skandáltak. Ám az igazi esemény Sütõ András beszéde volt és egy momentum: a székely harisnyába öltözött "fügevirág ifjúság" ajkán felzúgott a Nabucco rabkórusa: "Mint a fecske..." szép, szívszorító pillanattá emelkedett. A debreceni kollégisták fogadták ezzel Ferenc Józsefet. A sok ezer
ünneplõ Sütõ András gondolataival a szívében olyan szcenírozott politikai tiltakozás beavatottjának érezhette magát, amelyre Erdélyben a diktatúra további tizennyolc évében aligha volt lehetõsége. A Bethlen Kollégium udvarán elhangzott beszéd a Kolhaas Mihály-i nyílt sorsvállalást jelentette. A
münzeri utat, amelyre lépve a marosvásárhelyi pogrom célpontja és áldozata lett. Nemes János igazgatóhelyettes a rendezvény körül kialakult feszültségek, meghurcoltatás következtében nem sokkal késõbb szívrohamban meghalt.
(Sütõ András beszédét késõbb párásodó tekintettel magnetofonról
meghallgatta Jékely Zoltán is, akinek nem volt ereje, hogy elmenjen az ünnepségre. Nem akarta közelrõl számba venni a pusztulás jeleit. Az Eötvös Kollégiumba szervezte az enyedi emlékünnepséget és az Elnöki Tanács elnökéhez írt levelet - nagyhírû enyedi diák ügyében. Kõrösi Csoma Sándorról volt
szó; mert a román diplomácia arra készült, hogy dardzsilingi sírját a "román tudományosság" zarándokhelyévé avassa.)
A kisajátítás, a történelmi emlékezet megsemmisítése már nyílt politikai hadmûveletekben mutatkozott meg 1972-ben. A párt KB júliusi iparosítási határozata az erdélyi városok
nemzetiségi arculatának megsemmisítésére tört. Király Károly lemondott kovásznai pártvezetõi megbízatásáról és Marosvásárhelyre költözött, egy szövetkezet vezetõje lett. Nagy István szája szegletén is keserû vonások rajzolódtak. Osztályszempontú édeni víziói pedig talán neki éltek legmakacsabban.
1945 nyara után, amikor romániai útján Illyés Gyula Kolozsváron járt, a forradalmár Nagy István kijelentette: "Ha a román demokrácia érdekei úgy kívánják, hogy itt ne legyen nemzetiség, akkor azt is föladjuk." Mire Illyés Gyula: "Add írásba." Nagy István megtette. Erre Illyés: "Ezt késõbb meg
fogod bánni." Illyés Gyula a nyilatkozatot, Nagy István jelenlétében, összetépte. Aztán 1956 telén az Utunk szerkesztõségében újra beszélgettek. "Ugyanazt mondja, mint 1945-ben, csak halkabban" - állapította meg rezignáltan Illyés Gyula, Sütõ Andrásnak beszámolva a találkozásokról. Nagy István
szerepét Illyés Gyula bizonyára lesújtónak vélhette. Annyira, hogy 1945-ös erdélyi naplójában feszült kolozsvári szóváltásukat meg sem említette.
Illyés Gyulának igaza lett. Nagy István megbánta korábbi vélekedését és megsemmisítõ szigorát. Az 1970-es évek elején Kolozsváron a
pártfõtitkárnak is elmondta panaszait; de ezt már a halálra készülõ memoáríró tette kétségbeesett lelkiismeret-furdalással; mint aki tudja: a súlyos idõk megírásához ideje már nem adatik. Életrajzi folyama, amit sok valótlan és elfogult tény gyöngít, a második világháború elõtti idõkkel lezárult.
Kacsó Sándor se jutott el az 1944 utáni számvetésig.
Farkaslaka és Nagyenyed. Sütõ András életének olyan mitologikus helyszínei, mint Pusztakamarás. Az esszék, újabb útitûnõdések megjelöléssel közreadott Istenek és falovacskák (1973) címû könyvét is Farkaslaka és Nagyenyed keretezi.

Kamarási naplójában a maroknyi közösség számbavételével ismét a nyelvi, közösségi eróziót konstatálja. A mállasztó idõben mit tehet a mûvész, akinek tágabb értelemben, kisebbségi és nemzeti méretekben is vágyképe az összetartozás és a megmaradás? Idéztük már a sixtusi kápolnában írott
ceruzajegyzetét, miszerint a rabságba kényszerített, "emberi jog nélküli" mûvész, Michelangelo az "álombéli freskót valósággal az égre festette föl". Sütõ András hasonlóan cselekedett az Istenek és falovacskák írásaival.
Elsüllyedt a gyermekkori világ, amely minden megaláztatással,
küszködéssel is szülei számára talán még emberibb volt, mint az 1944 után megélt idõk. A megsemmisült világ ellenében Sütõ András a maga atlantiszát álombeli freskókban teremti meg, s egy virtuális közösséggel népesíti be képzeletének kupoláját, állam- és világrendszerekre való tekintet nélkül.
Ahogyan az Anyám könnyû álmot ígér belsõ alkotói küzdelmeinek epikai összegzése, és egyben készülõdés az elkövetkezendõkre, úgy az Istenek és falovacskák az irodalom, a szellemi élet, a közügyiség területén veszi számba a történteket. Terepszemléjében fájdalmas írói sorsok fölött meditál, az
irodalmi életben vívott csaták tanulságait elemzi. Ellentétek helyett a közös, az összetartozó jeleket keresi; a példa, a megmaradás erkölcsi és esztétikai parancsa válik világnézeti mércéjévé. Tamási Áronról jegyzi meg, de a maga számára is körvonalazott program: "Újrateremti saját világát, amely
zárt és tágas is egyben." Íróvá avatásától indulva: egy-egy idõs, tekintélyes pályatárs életmûvérõl szólva voltaképpen a maga munkásságát, sorsát gondolja újra. Ember és mû összhangja - vonja le Nagy István életmûvének tanulságát. (Minden bilincs a szerzõé)
Vajon egyszerûen a személyes
tisztelet és ragaszkodás magyarázza, hogy Sütõ András nem említi: Nagy István a hatalmi tekintélyét latba vetve nagytakarítást végzett? Hogy például Tamási Áront parancsolta ki a szellemi, irodalmi tudatból a negyvenes évek végén. A születésnapi jókívánság nem személyre utalóan, hanem
általánosságban fogalmazott a "forradalmi" esztétika barbárságáról: "A dogmatikus kritika éppen a természetes változatosságot nézte értetlenül, s viasz-érzékenység helyett az írót nem egyszer kaptafával próbálta megközelíteni; néha olyanformán is, hogy azt egyenesen a fejéhez vágta. Akit eltalált,
annak - egy Tamási Áronnak, Dsida Jenõnek, egy Kafkának, Gide-nek - idõlegesen elhalaszttatott a feltámadása." Az udvariasság mellett más oka is van annak, hogy szemérmes Nagy István és mások méltatásakor. Szándéka azt keresni, ami az idõben és emberi megnyilatkozásokban összeköt. Ezt több
évtizedes tisztító folyamat eredményeként vonta le: a sok megalázó vita, önpusztító torzsalkodás a hatalomnak kedvezett, mert az irodalmon kívüli, percpolitikai szempontok az egész kisebbségi életet morzsolták és gyöngítették. "Képletes máglyára" kerültek a két világháború közötti értékek - mondja
egy helyütt.
Évtizeddel korábbi baráti háborgásai is emiatt halkultak el. Az én egyetemeim címû esszéjében is ezért festi oly békésnek és barátságosnak az irodalmi életet a Falvak Népe szerkesztõségében. Valóban volt egy gyanútlan és önfeledt pillanat, ám eltûnt hamar az idilli hangulat. A
mesterek a napi politikai hullámverésben sokféleképp gondolkodtak, és fõleg cselekedtek. Párbeszéd helyett gyakran vádbeszédek hangzottak el - egymásra, azaz az irodalmi dogmatikus ártalmaira, hagyományokra. Bizonyos, hogy Sütõ András jól emlékezett Csehi Gyulára, esszéjében mégis mûveltségét
csodálta; Gaál Gábor osztályharcos Toldi-dolgozata is súlyos tévedés volt. Az én egyetemeimben mégis "Arany János-i kételyek õrölték" az Utunk fõszerkesztõjét - Gaál Gábor nyelvi igényét és szigorát jellemezve. Nagy gyülekezet jár-kél abban a képzeletbeli szerkesztõségében: Benedek Marcell, Jékely
Zoltán, Balogh Edgár, Kós Károly, Kiss Jenõ és Szabédi László és Sütõ András álombeli irodalmi asztaltársaságánál mindenki a legjobb emberi és szellemi kondícióban mutatkozik. Álombeli ez a szerkesztõség, de nem az idillizáló író réved vissza édeni éveire, hanem a jelenkori, közügyi és szellemi
feladatokhoz hívja a tegnapi és mai munkatársakat, mestereket, barátokat és ellenfeleket - élõket és holtakat a marosvécsi asztal köré. Tegnapi tanulság nyomán jelenkori programként is mondja: "Sosem megoldás, ha egymás hátán vágunk lépcsõt az emelkedéshez." (Istenek és falovacskák - interjú
Huszár Sándorral)
Az összetartozási és közös cselekvési gondolatban ezt is mondja a jelzett beszélgetésben: "A feladat mindenkié. Valamennyi nemzedéké. Mégpedig olyanoké, amelyek maguk sem egységes nézetû tömörülések..." S mint folytatja korábbi idõkre utalóan, "eszmei felhangolásához senki
sem sajátíthatja ki az abszolút hangmagasságot. Azon egyszerû oknál fogva, hogy ilyen nincs is az irodalomban".
Nagy Imre zsögödi tanyája, akár egy indóház, hogy képzeletében Illyés Gyula Szekszárd felé tartó vicinálisára szálljon, s máris Stockholm és Nápoly felé kattognak a kerekek,
miközben egy öreg szerelvény szembezötyög: a gyermekkori kórévonat Ludas és Enyed felõl. Nagy Imre otthoniasságában Illyés Gyula Kézfogások címû kötete, benne a Szekszárd felé címû verse a valóságosban a képzeletbeli tágas otthont, a hazát maga köré teremti.
Illyés Gyula emberi, írói
életútjáról szólva a Tamási Áronnal kapcsolatban említett pisztrángtermészet képe tûnik fel: "Éppen zakatoló világnagyságok körébõl rúgta el magát - hazafelé számbavenni kicsi vonatokon bolyongó jövõt." Atlaszok az esszé címe. A cím mitologikus metafora Sütõ András írásában. Említettük, az Anyám
könnyû álmot ígérben a Laokoon-szobor vagy Leonardo mûve jelzõként szerepelt, most a mitologikusnak összefogó, értelmezõ ereje van és látomást jelenít meg. Érlelõ hatásokat kutatva talán Németh László szépírói és esszéírói "görög modell"-jét említhetjük. Az idõt és a gondolkodói igényességet
jelzi, hogy vele párhuzamosan Bretter György is a mítosz modern értelmezésének irányában tájékozódott. Vágyak, emberek, istenek címû, 1970-ben megjelent esszékötetében, a Parabolák címû fejezetben kitûnõ bölcseleti dolgozatokat olvashatunk Ikarosz legendájáról, Laokoonról, Krónoszról. Ezekben az
írásokban Bretter György lenyûgözõ eleganciával a huszadik századi tapasztalattal értelmezi a mitológiát. Ikarosszal kapcsolatban írja: "Ikarosz bizonyított: van láthatár, van akkor is, ha a kor kegyetlen labirintusokkal zsúfolja tele a világot. A távlatot nem lehet elvenni, s ha nincs más, akkor
a szabadság a horizont, a magasra emelt fej, a tiszta létezés."
Sütõ András is a távlatot kereste és bontotta ki a mitológia megidézésével. Az "atlaszok" metaforában Illyés Gyula és Nagy Imre jelképivé emelésével futtatja a Szekszárd felé címû vers gondolatiságát is. Úgy, hogy azt a maga
életének emlékeivel is átszõtte. Az élet, a család összetartó ereje és Nagy Imre, Móricz Zsigmond és Illyés Gyula magatartása így fonódik egybe. A valóságos élet és a virtuális. Ezért is idézi az esszében a Kalicka címû verset: "Lélek nem is egy családé, / egész házé, lakik azon óriásan / abban a
kis kalickában." A kalickányi létet tágítja ki Sütõ András esszéje. S az otthoniasság Tamási Áron-i kérdése Sütõ András számára azt jelenti, hogy feladat magunkban hazát emelni, vagyis szabadságot teremteni és ehhez hûnek, önmagunkkal azonosnak lenni.
Képviselõ és a párt KB póttagja, de
otrombán õt támadó mai bátrak szíves figyelmébe: ez neki nem hatalmat, hanem kisebbségvédelmi szolgálatot jelentett, a Don Quijote-i küzdelemben. Az Írószövetség alelnökének is megválasztották 1969-ben, de nem fogadta el az írótársak bizalmát és maga helyett Méliusz Józsefet ajánlotta. "Nem
hasonlít autójához" - írta Szabó Pálról búcsúztatójában. (Ablak egy koporsón) Ilyet csak az vesz észre íróként is, aki maga sem hasonult hivatalaihoz, funkcióihoz. (Személyes emlék 1972. szeptember 24-rõl, a Tamási ünnepségrõl: zuhogó esõben várakoztunk Farkaslaka Korond felõli határában, lestük
az Udvarhely felõli emelkedõt, de a menetrendszerû buszjárat nem érkezett. Estére pedig Szovátán át Segesvárra kellett jutnunk, hogy a nemzetközi csatlakozást elérjük. Asszonykám határozott: stoppos szerencsében reménykedve kiállt az útra. Firtos felõl nem enyhült az idõ, jöttek a komor fellegek,
ömlött az esõ, s még jármûvek jövetele se biztatott reménységre. Egyszer csak feltûnt egy Dácia, s asszonykám lengetésére lassított. Szálljunk csak be! S nyílik az ajtó: Sütõ András ült a hátsó ülésen!
Ma sem mondhatok mást, legfeljebb sokszoros és szívszorító megerõsítéssel: jelentéses és
sorsszerû volt az a farkaslaki találkozó. Hivatali kocsiján, magánemberi csöndben, az egész napi ünnepség bolydulása után sem a maga nyugalmát tekintette, hanem az út szélén segítségre várakozó ismeretleneket. Húzzuk csak magunkat össze - kényelmetlen volna? - dehogyis! S máris Tamási Áron
szárnyán Kamaráson át Budapestig és Amerikáig röptettük gondolatainkat, akár régi, sok évtizedes ismerõsök lennénk. Szováta aljában a Medvénél kiszállt, de Rozsnyai bácsival minket továbbutaztatott, s gondoskodott felõlünk, hogy a segesvári buszra mindenképp feljussunk, hisz vasárnap este van,
buzog Székelyföld utazási kedve.
Melegség tölt el, ahogy felidézõdik bennem farkaslaki ismerkedésünk. Számkivetettségben és vacogó magárahagyatottságban ismeretlentõl azóta sem ért felemelõbb törõdés, figyelem és szeretet. Sütõ András egy helyütt ars poeticájaként úgy fogalmaz: "azt írni,
amit élünk." De õ azt is éli, amit ír.)
Az Istenek és falovacskák asztaltársaságában a nemzetiségi és a nemzeti sajátosságok kérdéseit a különösképpen megbeszélendõ témák sorába állítja. A kisebbségnek nemcsak a többségi, államalkotóhoz való viszonyában kell meghatároznia magát, hanem az
egyetemes nemzet részeként is. A sajátos ezért is olyan fontos és hangsúlyozandó, amikor Asztalos Istvánról szólva "az egyetemes érvényesülésében a változat hiteles" jelére utal. (Anyajegyes irodalom) A sajátos a maga emberi létével az emlékezet révén kapcsolódhat be az univerzumba. Különösképp,
ha az apákban még közös múlt él. Édesapja élménye: véres hiábavalóságokban kellett téblábolni Piávénél (Tévelygés Adria lányával); vagy Alvincen, ahol a Kemény Zsigmond-kúrián - szinte álomszerû látomásban - a múltjában matató, ugrándozó, bolond vénasszony visítását idézi: "Önök ugye már nem
emlékeznek semmire?" Az omladozó kastéllyal mintha a múlt is mállana, sugallja a látogató. Ahogy a kecske is feltûnik Péntek asszony közelében, már-már Tamási Áron fülledt, varázslatos nyáréjszakájába képzeljük magunkat, az Énekes madár kút körüli bájolás jelenetében. Három és fél nyomtatott oldal
a Péntek asszony kastélya. Útijegyzet, esszé, novella? Nehéz meghatározni. Valóság és képzelet áramlik egymásba. Abban az esztétikai elgondolásban, ahogyan Tamási Áron Rendes feltámadásával kapcsolatban Sütõ András megjegyezte: "Realizmusa a fantasztikum elemei révén teljesedik ki igazán." (Ábel
kacagása és szomorúsága)
Fantasztikum és köznapiság, álom és valóság nem ellentétes fogalmak, hanem együtt szervezõdhetnek mûvé, "a valót emelni költõivé" - mondja egy interjúban. (Mi dolgunk a világon?) Az indulásának oly meghatározó élményeként említett Anica néni és Creangã is ezért
érett esztétikai tanulsággá. Ahogy Beke Györgynek mondta: "...úgy röpített föl, hogy meg is kötött egyben; a szociológus tárgyi hûségével bugyolálta mesébe saját paraszti életformánk változás-lehetõségeit." (A bölcsõhely parancsai) Más helyütt az irodalompolitikának szóló tanulságokra utal
Creangãt idézve: "Oly korban, amikor a valóságról annyi mesét írnak, õ még mindig azt példázza: miként lehetséges a mesében is a valóságot írni." Ami pedig Sütõ András számára már tisztázódott, és további életére írói, emberi sorsparancsként megfogalmazódik: válságból, írói, emberi válságokból
"egyetlen út vezet ki: az, ha elavult eszközeink elhajítása közben nem nézünk el saját fejünk fölött. Afölött, amit térben és idõben meghatározott emberi és nemzetiségi létünknek nevezhetünk." (Az Istenek és falovacskák c. interjú)
Anica nénit és Ion Creangãt említettük. Újra és újra
hivatkozik rájuk Sütõ András, mert a román-magyar történelmi és szellemi összetartozás álom-freskójának, emberi, írói szabadságképének ez fontos motívuma. Írói, irodalmi munkásságában és mindennapi közügyi életében természetes emberi érzéssel tanácskozott és utazott román írótársaival, képviselte
román falvak népének közügyeit is, fordította le Horia Lovinescu Petru Rares címû darabját.
Az Istenek és falovacskák címû kötet egyik központi gondolata: a román-magyar sorsközösség. A Budai Nagy Antal és Horea, Petõfi és Bãlcescu párhuzamok ismételten elõbukkannak. Feltûnõ az is, hogy
Sütõ András a jóra, a példára hivatkozik, noha épp elég leverõ tényt említhetne a saját életébõl. Újra és újra utal arra, hogy a "Dunának, Oltnak egy a hangja" gondolatban szerkesztett antológiánál és elhangzott ünnepi nyilatkozatoknál mélyebb és súlyosabb kérdések is tisztázásra várnak. Felhõtlen
és baráti pillanatokat idéz 68 román íróval kapcsolatos emlékeit sorolva; ám az Ölelkezõ párhuzamok (Bolyai János geometriai párhuzamosai!) címû írásában Nicolae Tãutu halála fölötti fájdalmában igényesen szól a Feladatról: "...alább kell szállanunk a költõi szándékkal, az együttélés mélyebb -
tehát kockázatosabb - áramlataiba. Oda, ahol nem éneklik, hanem élik, a bõrükkel hordják ezt a valóságot. A Valóságos próbatételek színterére, ahol a szavak meghalnak emberi-közösségi fedezet nélkül, s a kérdés elõl, hogy eladó-e lelkiismeretünk, nincsen kitérõ; a tragédia egyebek között onnan
leselkedik ránk, ahol akármifajta kényszer olyan célokra akar bennünket felhasználni, amelyekrõl tudjuk, hogy végül kifordítanak a bõrünkbõl."
"Kifordítanak a bõrünkbõl." Magában a közösségi veszedelmet rettegi. Tragédia-félelem - többesen fogalmazva. Nem mûfaji, hanem valóságos és
szorongató perspektíva. A szerepet, amely beleégetett sorsvállalás. Sütõ András emberi, írói, közügyi felismerése annak a csodának a lenyomata, amelyet Bretter György említ pályájának változását elemezve. Bölcseleti-világnézeti és esztétikai szempontból az Istenek és falovacskák címû kötet a
változásnak azokat az elemeit is tartalmazza, amelyeket Bretter György korábban hiányolva dialógus-tartalomnak nevez. Sütõ András esszékötetében három olyan írás található, amelyben a valóságos rémek és valóságos hiányok vízióban elevenednek meg. S hogy e vívódó, drámai alkat emberi és írói
természete mennyire összetartozó, azt Farkas Árpád figyelte meg Pusztakamarási körtevirág címû esszéjében. Az Istenek és falovacskák idejébõl idézi közös utazásukat Pusztakamarásra. A Kemence-résznél nyugvó másfélszáz zsidó sírja fakasztja fel benne az Idõ gyalázatos természetét. "S meséli,
csaknem szóról szóra, ahogy írta, panaszlón és vádlón, s tûnik, mintha én lennék a költõ, aki kérdi a gigantikus erõszak és a társadalmi szerepüket vesztett szavak századában: hol van az a poéta, aki mindezt megakadályozta volna? Persze nem tehetetlenségre hangoló az el nem hangzó válasz sem: a
sehol."
A hallgatag utastárs felfedezi: Sütõ András történelmi jajdulása monologikus zuhatagában is dialogizál a történelemmel, önmagával. Mert a helyzet drámai. A dialógus-hajlandóság jele, hogy az Istenek és falovacskákba Beszélgetések címmel külön fejezetként terjedelmes interjúkat
illesztett. Amennyire kollégáival társalog, legalább annyira magával beszélget: pályájáról, az irodalmi közélet korábbi s újabb keletû gondjairól. 1969-90 között száznál többször nyilatkozott és amint az Istenek és falovacskákban, a késõbbi beszélgetésekben is a legjobb kérdéseket õ maga tette fel
magának. Aki többször beszélgetésre kérte Sütõ Andrást, az megfigyelhette, hogy nem az alkalom, a találkozás vagy a helyzet nyomán volt igazán készséges az interjúra, hanem sokkal inkább akkor, ha neki magának volt tisztáznivalója. Cenzúra és diktatúra változatos tiltásaival ilyenkor mit se
törõdött. Válaszolt a kérdésekre, újabbakat tett föl magának, megszólított és vitatkozott, háborgott és küszködött a tisztázás folyamatában. A publicisztika elmaradásával az interjú, a beszélgetés lett számára a dialógus közügyi mûfaja.
Az Istenek és falovacskákban esszék, tûnõdések és
beszélgetések mellett felsejlik egy drámatrilógia körvonala is. Esszéként mutatkoznak, valójában a dialógushelyzetben a dráma izzik fel ezekben az írásokban. Összefüggésben és folyamatban pedig a színpadi megszólaláshoz vezetõ út írói stációi mutatkoztak meg.
A Mondd! címû miniatûr az elsõ
darab, amelyet villanásnyi drámai jelenetnek mondhatunk. Írói megjelölése: "Szusszanásnyi megállás a kolozsvári Állami Magyar Színház elõtt." Sütõ András a színház ünnepén "a cselekvésképtelen idõkre" emlékeztet, s a színházat az anyanyelv képviseletéért tett-erejûnek láttatja. Megszemélyesíti és
csendõr elé állítja a történelem színpadán, s mindjárt ütésközelbe is.
"Esõben tûz, aszályban víz; minden, minek szája be nem fogható. Ama nyugtalan, tiltakozó vagy igenlõ, tanítványcsõdítõ pörös száj.
- Mondod még? - sajog föl bennünk a szájon verõ mostohakéz emléke. - Mondod még
azt a szót?"
Az emlék az intézmény küzdelmének metaforáját idézi. Közössé emelkedik azáltal, hogy keserû emlék "sajog fel bennünk". Bennünk, tehát a színház a beszéd, a nyelvi megmaradás színtere közösségivé és személyessé válva egy nemzetiség képviseletében áll elõttünk, és szenvedi az
õrmester, vagyis: a mindenkori totális hatalom arculcsapásait.
A kiszolgáltatott helyzetben ez a vallatás drámai, színpadi fokozással erõsödik:
"Az elsõ legyintés csak figyelmeztetõ volt, nevelõ szándékú. Az idomítónak sárga szeme villanása.
- Mondod még?
- Mondom!
A második mozdulatra - az ütésre - elzsibbadt az ajak.
- Mondod még?
- Mondom!
Az ötödikre s a többire beszívtuk az ajkunk; a fogak - a visszaharapásra várók - védelmében sziszegtük:
- Mondom!
A visszakézbõl kapottakra a szemfogak is meglazultak. Annál
nagyobbat lobbant a gyökércsonkos indulat.
- Mondod még?
- Mondom!
A dagadt száj - mint minden jogtiprás -: konokságnevelõ.
- Mondom! Mondom!
A fájdalom végül a megrettent száj helyett szól:
- Mondom!
- Még mindig?
A szó véres göngyölegben
bukik a láb elé a porba:
- Mondom! Azért is mondom! Csak azért is!
Ha másként nem, fogam kiköpve, véres nyálamat nyelve; magamban. Magamnak s mindazoknak, akik bennem laknak: a bennem kolduló nyelvkárosultaknak."
Ebben a villanásnyi történelmi vízióban Sütõ András a nyelvi
sors-megszenvedettség drámai szituációját teremti meg. Írásának második részében színháztörténeti utalások bukkannak fel. Hogy a kolozsvári színház élni és létezni tudott, az a tömegeknek, a nagyérdemûnek tudható - mondja a szerzõ. A líraisággal átszõtt drámai esszében, színházi-szociológiai
értelemben, talán pontatlanságokat is kimutathatunk. Hiszen a Mecénás metamorfózisai címû írásban Kemény Jánost búcsúztatva éppen arról ír, hogy "a két világháború között harmincötezer hold erdeje ment rá a színházra." S vajon az a nyolc-tíz elõadás, Tamási Áron darabjai, éppen a kolozsvári
színház legfényesebb pillanatát említve - operettek, bohémságok és klasszikusok se igen jutottak többször színpadra - anyagilag és tömegméretekben éltették volna a színházat? Ilyen meggondolásból mondhatjuk, hogy Sütõ András miniatûr esszéje idillizál, hiszen a szûk színházba járó polgárságon
kívül Székelyföld százezrei, de még a kolozsvári magyarok javának sem volt módja, sem pénze arra, hogy Janovics Jenõ színházába járjon. A kolozsvári színház a "Létünket tisztító Eszményt" is ritkán képviselte az anyagi gondok napi szorításában, mint ahogy az erdélyi alkalmi és vándortársulatok
sem. Az esszét mégsem mondhatjuk hamisnak és pontatlannak. Ellenkezõen: torokszorító és felemelõ sorsvallomás a színjátszás, az intézményes anyanyelvi megmaradás kérdésében. Nem a tegnapi események pontos rögzítésének igénye az elsõdleges. Noha érdemes megemlíteni, az esszé a romániai magyarság
tegnapi sorsát sûríti mai érvényességgel, s ezért is hiteles. Mikes Imre Erdély útja címû könyvébõl pontosan értesülhetünk a Magyar Nemzeti Színház 1919. május 13-án kezdõdött, majd szeptemberben folytatódott kálváriájáról. Elõbb román katonák jelentek meg Janovics Jenõ lakásán és kilakoltatták.
Igazgatója után a színház következett: "1919. szeptember 30-án lezajlott a búcsúelõadás, amelyen a Hamletet játszották.
A cenzúra alaposan megnyirbálta Shakespeare-t. A szövegbõl csomó rész kimaradt, sõt a végét is megcsonkították. De elkövették azt a hibát, hogy a tragédiát a következõ
szavakkal fejeztették be:
Hamlet: Horatio, halott vagyok. Te élsz. Gyõzd meg felõlem és igaz ügyemrõl a kétkedõket.
Janovics alakította Hamletet.
Mikor e szavakat elmondta, a függöny összecsapódott.
A zsúfolásig telt nézõtéren (még a zenekar helye, a folyosó és az
elõcsarnok is annyira tele volt, hogy gombostût sem lehetett volna leejteni) drámai jelenetek játszódtak le. Csomó ember sírva fakadt, hangosan zokogtak, és senki sem akart elmozdulni.
Ez húsz percig tartott. Ekkor valaki bejelentette, hogy román katonaság szállta meg a színházat, Janovics
a függöny elé lépett, s mivel a színházban többet beszélnie nem volt szabad, összetette a kezét, és jelekkel szólította fel a közönséget arra, hogy távozzék.
Senki sem mozdult. A nézõtér éljenzett és zokogott. Ekkor a katonaság benyomult a nézõtérre, s azt "megtisztította". Mûködött a
puskatus is.
A nézõk széjjeloszlottak a fekete éjszakában."
A hamleti kérdés a lenni vagy nem lenni drámája az 1919-es eseményeknél is erõsebben szorította írását. Az anyanyelv fenyegetettségében a jelenkori és egyetemes igazság emeli meg és tartja össze az esszé gondolati üzenetét.
E végsõ kérdésben, a megmaradás dolgában, Kemény János anyagi áldozata éppen olyan közösségi cselekedetté emelkedett, mintha száz estén át zsúfolt közönség anyagi, éltetõ ereje tartotta volna meg a színházat. Sütõ András önbizalomteremtõ mitológiája nem hamis mitológia: Kemény János áldozata, vagy
a tömegek tapsa legfönnebb az elõadások számában mutat különbséget; amit Sütõ András álmodik a megmaradás dolgában, ott a kettõ eggyé válik. Kemény János önzetlensége a tömegek megmaradását szolgálta egykor, s akik ma levett kalappal búcsúznak tõle, színházában talán sose jártak, mégis magukénak
érzik bárójukat. Lélekben tegnap és az idõk végezetéig, õk a kakasülõk mindenkori gyülekezete.
Mondd! - így végzõdik az esszé, és ez felkiáltójellel kétszeresen is értelmezhetõ. A szólásra, az anyanyelv használatára való felhívás és buzdítás jelentésében. De azt is kifejezi, hogy a fájdalom
és panasz, az igazság bármilyen megfélemlítés és fenyegetettség közepette is vállalandó és kimondandó.
Az Istenek és falovacskák címû kötetében lappangó trilógia sorában a Mondd! címû esszé a szólásért való közösségi drámát sejteti. A második rész a panaszok és keserûségek konok
kimondásának kényszerû vállalása. A Nagyenyedi fügevirágról van szó. Legkiválóbb esszéink között tudjuk. A személyesen felidézett történetiségbõl egy monodráma sistereg elõ. Az Anyám könnyû álmot ígér címû naplóból emlékszünk az 1940-es esztendõre, amikor is elindult az enyedi Bethlen Kollégiumba.
Az elfogódott, tanulásra vágyó és a messzi ismeretlenbe induló gyermeki önmagát idézi fel az esszé indító képeiben; majd a Kollégium udvarán, a kõarcú fejedelem elõtt, tegnapi némaságát megoldva, mai bátorsággal szólítja meg Bethlen Gábort. "Az érzés, ami felgyülemlett bennem, az akkori idõknek
lehetett volna jobbágyi panaszlevele."
Figyeljünk ismét a helyzetre, az írói szituációra! Elemeztük az Anyám könnyû álmot ígér záró képét, ahol szülei Bukarestbõl (fentrõl? messzirõl?) jó levegõt kértek és vártak. S ami ott még csak megbízatásként hangzott el, a Nagyenyedi fügevirágban
küldetéstudattá emelkedik. Mintha az Anyám könnyû álmot ígér folytatódna; s minthogy Bukarestben fölöslegesen járt, jó levegõt onnan úgysem hozhat; Nagyenyedre tart a számára immár egyetlen hiteles, de a történelmi álombéli jótevõhöz. A hazulról elindult kisdiák öregdiákként sokak képviseletében
említi Enyedre jövetelének célját: "Elnyomorodott ügyünkrõl álmunkban - a szabadság tökéletes állapotában - gyakorta elmondjuk, hogy semmi késedelmet nem senyvedhet; reggelre kelve, a sírás szabadságát párna alá vetve, mégis azzal erõsítjük magunk, hogy - bár ínségeink napról napra laposodnak - az
útmenti csalán példáját követjük: minél jobban tépdesik, annál mérgesebben sokasodik." A Bretter György jelezte dialógus irányába való mozdulás jelét fedezhetjük fel. Mert bármennyire is 1940 a felidézett idõ - a monológ személyessége drámaivá és jelen idejûvé teszi. Az "aktuális lét", tehát az
éppen megélt idõ már nem azt a bizonyosságot mutatja neki, amit még az Anyám könnyû álmot ígér címû naplójegyzetében jelentett.
E hatalmas látomásban a dialógus másik résztvevõje néma. Ahogyan Bertha Zoltán utal rá: Áprily Lajos 1922-ben, a kollégium 300. évfordulójára írott A fejedelemhez
címû versét is asszociálja Sütõ András Bethlen esszéje. A fejedelem hallgatja a panaszok sorát. Hiteles ember, akinek a sérelmek fölpanaszolhatók, hiszen életmûve a román-magyar békességet példázza. Alma Matert alapított a szegény és érdemes magyar gyermekeknek; elsõként nyomtatta ki románul a
bibliát. Bethlen Gábor uralkodóként és a szellem politikusaként is mérce; az õ törekvéseihez, igényeihez mérten a pusztulás és a porbasújtottság állapotáról adhat számot. Miközben Sütõ András a Bethlen Gábor halálát követõ évtizedek és századok történelmét felidézi, esszéjébe azokat az újkori
nyomorúságokat is beépíti, amelyek a lenni vagy nem lenni drámai kérdésévé emelik a jelen idejû nemzetiségi létet. Etikai, emberi gyarlóságokat említ a pusztulás okaként: "Közülünk sokan máris üresen kongó gerinccel görnyedeznek valamely hivatali széknek láttán, mások a jó kelendõségre való
tekintettel, miként a híres-nevezetes Schlemil Péter az árnyékával tette: szavaikat viszik vásárra s adják el az édes tejjel együtt, mit anyjuk kebelébõl szívtak. Az említett Péter az elkótyavetyélt árnyéka miatt végül keserû könnyeket hullatott, köpönyegforgató latraink ellenben rossz -
mérföldnyire bûzlõ - lelkiismeretük vizes lepedõjét húznák - húzzák is, ha lehet - mindannyiunkra, akik magunk megõrzésével foglalatoskodunk. S bizony keservesen."
A kor szívdermesztõ jelenidejûsége csap ki az idézett sorokból. Ott is, amikor az iskola ügye sistereg elõ a panasz-láva
áradatból: "...egy hamis hang a Hohenzollernek éltetése végett naponta kornyikált himnuszban elegendõ okul szolgál s hozatik föl iskoláink nyilvánossági jogainak felfüggesztésére. De mi csak énekelünk rendületlen. Tele van a hasunk rozsdás patkóval és patkószeggel, az idõ mégis úgy kívánja, hogy
virágcsokrokat ökrendezzünk. Ily esetben az a hangúak közösségébe született nebulók, csekély tudásukat feltarisznyálva, akár a tûzkárosultak, indulnak szerte idegen helyekre engedelmet koldulni vizsgáik letételére. Uraink jól tudják, hogy jövõnk oda van letéve - palatábla, palavesszõ formájában -
az iskolák falai közé. Ezért verik széjjel azokat a jogtiprásnak minden eszközével. S nem egyébre, hanem a hamis hangokra való hivatkozással, az eltévelyedés veszedelmeit - úgymond saját érdekeinket - bõven ecsetelve. Mit mondjak, Uram? Ájtatosan meghirdetett jogaink egyebekben is mint akasztott
emberek lógnak szederjes orcával az útmenti fákon."
Keserves fájdalommal fogalmazott jajdulás. S nem az 1940-es kisdiáké, hanem az 1972/73-as Sütõ Andrásé. Eltûnt már az 1969-es bizakodás hangja, oda az Anyám könnyû álmot ígér reményteli várakozása. Friss levegõ Bukarestbõl nem érkezhet.
Félreérthetetlen Sütõ András kiábrándulása. Ama meghirdetett nemzetiségi jogok és lehetõségek megvalósulásában nem hisz többé. Íróként és közügyi emberként mégsem futamodhat meg. Vállalása és szolgálata a panaszok számbavétele és hangoztatása. Ahogy, s amíg lehet. Nem publicisztikusan csengenek
össze a korok esszéjében. Sütõ András történelmi látomásának érvényessége és analógiája az elnyomás, a többségi nacionalizmus politikájának azonosságával magyarázható. A királyi Románia magyarságüldözése és a kondukátor éledõ fasizmusa azonos jeleket mutat. Nem a tények hasonlósága jelenti a
panasz hitelét és súlyát, hanem az, hogy a struktúra, a módszer azonos.
Királyi Románia? Gyõzelmes, szocialista forradalmas Románia? Sütõ András megélte, s éppen ezért szenvedélyes kétségbeeséssel kiálthatja a Nagyenyedi fügevirágban: a megsemmisítõ hatalom mit sem változott. Nemzetiségi
megtiportságban és jogtalanságban a romániai magyarság emberként meg nem élhet. Az Anyám könnyû álmot ígérben az Idõ még szelíd lírával átszõtt tárgyszerûséggel hömpölyög; szerzõje némi távolsággal láttatja a Megtörténtet. Most személyesbe fordulnak az események, a fájdalom felizzik; drámai és
tragikus magaslatokba csap. A kamarási napló a jelen érvényességében a múltat konstatálja, s a jövõrõl nincs véleménye. A Nagyenyedi fügevirágban a múlt, a történelem metaforikus erõvel jelen idejû híradássá válik. Tragikus fenyegetettségrõl tudósít - közösségi méretekben. "Az idõ moccanástalan;
valami készül újra az omlatag magasságban." A kamarási naplójegyzetben lélegzetvisszafojtva hallgatott. A várakozás pillanata ez az eposz. S aztán moccan az idõ. Döndül és omlik a magasság. "Zúzmarásodó" lélekkel a Nagyenyedi fügevirág már a megsemmisítõ alá-zuhogás tényeit sorolja; s nincs
menekvés, csak az álombelihez, a Kollégium mindenkori patrónusához, Bethlen Gábor szent és üdvösséges gondolatához. A szenvedõ gondolatról, miszerint: "Az ember felcipeli a maga kõszikladarabját a hatalom piramisaira és meghal békében vagy fogát csikorgatva; ha reménysége el is fordul tõle, a
halottkém segítségére van, hogy élve el ne temessék. Az eszmét, a nemeset, amilyen Kegyelmedé is volt a tolerancia dolgában, gyakorta élve temették el; majd azután, a lélekvándorlás sorsára jutva, a meggyaláztatás valamennyi lehetséges formájában senyved, jobb napokra s bátor férfiakra várva, kik
az átok alól fölszabadítanák." Tolerancia és testvériség jegyében így tûnik fel Bethlen Gábor udvara Sütõ András álombeli freskóján. A testvériség gondolata a Nagyenyedi fügevirágban vállalt, anakronisztikus hivatkozás, amikor "hunyt pilláim alól a jövõben" véli felfedezni "Titus Popovici nevû
román testvéré"-nek baráti kezét.
A drámai monológot színpadiságában magunk elé képzelve a Bánk bánt is felidézi bennünk. Ahogyan Tiborc panaszolja a nép és az ország sanyarú, megaláztatott sorsát. Abban is egyezik Sütõ András drámai szituációja Katona Józsefével, ahogy Bánknak nincs szava
a keserû tényekre, hallgat a Nagyságos Fejedelem is. A Bethlen Kollégium kapujában felidézett monológ idõben és térben kiterjedt pillanat. A felpanaszolt keserûségeket követõen, a valóságosból a képzeletbeli, az etikai szférába emelkedik. "Nem fölfele: lefelé török, Uram; vissza azok közé, akik
könnyeikkel egész rózsakerteket nevelhetnének..." - Az író közösségszolgálatának ars poeticájaként erõsödik fel az Idõbõl. De az irodalmi elõzmények sorában még egy mû feltétlenül kötõdik Sütõ András esszéjéhez.
Annyi veszteség, történelmi zsákbanfutás után mi lehet a reménység, ha már a
társadalom biztató fuvallatai tovalengtek Sütõ András életében? Említettük az Atlaszokat, ahogyan Illyés Gyula Szekszárd felé címû verse nyomán mindenkori vigaszként a születõ gyermek képe felmerül benne. A Nagyenyedi fügevirágban, e feszesen komponált, többrétegû monológjában is a gyermek
sorsára, mint a jövõ megtartó erejére futtatja fel gondolati üzenetét. A gyermekének magyar nevét megtartani kívánó mezõségi atyafia sorsát említi - aki féldeci pálinkával a hatóságnál kettõzve is megvásárolta az újszülött magyar nevét. (Elemelemér) A gyermek hovatartozandóságának etikai,
közösségi értelmét és megtartó erejét pedig személyes életére utalóan vonja be az esszé záróképébe, amikor a virágát sose hullató füge képét idézi fel. Az enyedi esztendõk, az ifjúság édene - a fügevirág ifjúság, amely "virágját sohasem hullatja el, hanem - mint a reménység magzatát - körülnövi
azt a gyümölcsével. Bizonyára ilyenek vagyunk, akik akármily csekély értéknek a megõrzésére vállalkoztunk. Ha majd az évek az utolsó falat húst is lerágják rólunk: föltûnik majd színe hagyatlan ifjúságunk fügevirágja is..."
A Nagyenyedi fügevirág szituációját, drámaiságát tekintve Ady Endre
hatalmas víziójához is köthetõ: az Ismeretlen Korvin-kódex margójára alcímeként zárójelben az áll: Sírás és panaszkodás. Sütõ András ugyan A Bethlen Kollégium kapujában alcímmel jelzi a helyzetet, s ha a sírással nem is, ám az Ady jelezte panasszal levélesszéjének lényegére utalt. Ady
kétségbeesett látomásával a késõi íródeák attitûdjében Mátyás királyt szólítja meg. Sütõ András az 1940 szeptemberében a kollégium kapujába érkezõ kisdiák elméjével Bethlen Gábort. Erdély szuverenitása - európai édeni álom-állam sejlik föl Ady víziójában.
Szavaink vására. A nyelv sorsa! A
gyermekek - vagyis a jövõ ügye! Ady Mátyás királyhoz szóló panaszában is végsõ kérdésként hangzik fel: "Én meddõ vagyok, s aligha azonképpen nem halok meg. De akiknek gyermekei vannak. És gondolkozzunk! És Apáczai Csere Jánosok vagyunk. Német lesz-e, szláv-e, mi lesz a messze unoka?"
A
diákkori édenhez való ragaszkodás egyben a lehetetlenségek közepette is Bethlen Gábor szellemében mûködõ enyedi kollégium felmagasztalása. Sütõ András esszéje nem jelzõkkel dicséri egykori iskolájának sok évszázados küzdelmét. Sorolja a hiányt, mindazokat a tényeket, amelyekkel a falakon kívül
találkozott az Idõben. A keserves történelmi és jelenkori mindennapiságot, amellyel szembesül az a diák, aki éveken át idõzhetett a Tolerancia Szellemének paradicsomi állapotában.
Az Istenek és falovacskák címû kötetben a káprázatunk nyomán felsejlõ trilógia harmadik darabjának a Perzsák
címû esszét véljük. A Perzsák tragikusabb, mint a nagyenyedi monodráma. Egyetértve Görömbei Andrással, aki az azonosságra utal, de felfigyelve arra is, hogy a tények helyett már a teljeset, a megsemmisítõ államrend, a hatalom szerkezetének mûködését világítja meg. Részletek, adalékok helyett tehát
az EGÉSZ mûködése tárul fel a perszepoliszi naplóban.
Farkas Árpád így írt Pusztakamarási körtevirág címû esszéjében a Perzsákról: "A megtalált - és nem kitalált - gondok irányába mozduló toll szándékai új szintézisbe nõttek, mûfajok fölé kerekedõ irodalommá. Szárnyaló, mint a líra, öblös,
mint egy poéma, mély, mint a bölcselõ költemények, pontos, mint a jól értelmezõ próza, fordulatokban, izgalmakban gazdag, akár egy bûnügyi történet, feszültséget drámaként teremtõ, s optimista is, akár egy hõsköltemény." Bretter György nyomán Sütõ András írói gondolkodásában a dialógusra váltás
belsõ jeleit keresve, megdöbbentõ "archeológiai" azonosságra bukkanhatunk a Perzsákkal kapcsolatban.
Életrajzi tény: öt esztendõvel korábban, 1967-ben parlamenti küldöttség tagjaként Iránban járt. Útjáról a Kelet Kapujában címû tûnõdése számolt be a Rigó és apostolban. De csak egy lapnyi
jegyzet (A bizalom hitvallása) utalt arra, hogy Nagy Sándort más foglalkoztatta. Nem a Parmenion viszony - Rousseau nyomán -, hanem inkább a honfiak világa és szellemhódító hadmûveletei fölött gondolkodott Iránban. Egy helyütt mellékmondatban kerít csak szót hódító háborúra, miszerint a "vízért
kiáltó sivárság, amely Xerxészt Nyugat paradicsomi tájaira lökte". S miért, hogy öt esztendeig érlelõdött a Perzsák? Bizonyos, hogy nem Platón, Arisztotelész, Plutarkhosz és Aiszkhülosz munkáinak tanulmányozása igényelt éveket. Az idõ érlelõdött inkább benne: a hatvanas évek végi bizakodó állapot
után a nyugtalanító jelek sokasodásával a Nagyenyedi fügevirágban is felszakadt tények nyomán egyértelmûvé válik: nem egyéni vétségek sorozata, nem a hivatalnoki packázás húzza ránk a vizes lepedõt, hanem a magyarságot ítélték zsákbafutásra. Sõt, az már a feltétlen behódoltatás és megtöretés
stációjához érkezett, s ezért rémlik fel Sütõ András elõtt a kollektív elpusztíttatás víziója. A "zúzmarás" Idõ érlelte benne a perszepoliszi esszét.
Irodalmi kötõdését keresve talán Illyés Gyula Tiszták címû drámáját tekinthetjük a Perzsák elõképének. A Tisztákat 1969 decemberében mutatta
be a pécsi színház. Ahogyan szerzõje írta drámájának bevezetõjében: "A darab egy elpusztult néprõl szól, de még élõ, küszködõ népeknek, közösségeknek. S így személy szerint nekünk is." Illyés Gyula drámája a végsõ menedékhelyre, Montségur várába húzódott kathárok pusztulását emeli színpadra, a
várvédõk magánemberi drámáin át mutatja meg az albigensek megsemmisülésének folyamatát. Perella vár- és hitvédõ harcát és elbukását Illyés Gyula európai méretû összefüggésben láttatja. A franciák és a Vatikán politikai és vallási érdekeinek dimenziójában nyílik meg a kathárok tragédiája. A dráma
súlyos gondolatokat görget, mert a katonai hódításnál tragikusabb, hogy elpusztul a kathárok szelleme. A hódításnak és a népmegsemmisítésnek a mechanizmusa tárul fel a tragédiában. Sütõ András Perzsák címû esszéje is egy gyõzelmet követõ népmegsemmisítõ politika stációit bontja ki - emberi és
történelmi méretekben.
A Perzsák mûfaját jelölvén esszét említettem, holott az Istenek és falovacskák címû kötet képzelt drámatrilógiája harmadik részének tekinthetjük - a Bretter György említette dialógus moccanásait észlelvén. Idéztük Farkas Árpádot is, aki a Perzsák érdemeként a mûfajok
változatosságára utalt. S hogy az esszében már mennyire a drámaíró Sütõ András lép elénk, azt túl könnyû feladat volna a késõbb született A szuzai menyegzõvel igazolni. Figyeljünk inkább arra, hogy a hagyományos esszéforma miként mozdul benne a dráma irányába.
Vessük össze, hogy a Xerxész
vezette perzsa had vereségét, amelyet Aiszkhülosz drámatrilógiájának középsõ részeként fennmaradt darabjából ismerünk, hogyan írja le és értelmezi egy hagyományos esszé keretében Cs. Szabó László: "Nyolc évvel az ütközet után Aiszkhülosz, a marathóni diadal egyik veteránja a Perzsák címû
tragédiában, jogos görög büszkeségét lovagiasan kiegyensúlyozva hamarosan régimódinak ható nagylelkûséggel egy méltó ellenfél iránt, feltámasztja Dareiosz túlvilági árnyát, aki özvegye és az udvarhölgyek jajveszékelése közben megfeddi fiát az istenkísértõ hatalmi túlkapásért, Hübriszért, amit a
mértéktartásról vallott, gyakorlati erkölcstanukban a görögök legjobban elítéltek, bár keserves kárukra ennek maguk is elégszer áldozatául estek. A korabeli perzsák még nyelvükre lefordítva se értettek volna semmit a szöveg ízig-vérig görög szellemébõl..."
Esszéjében Sütõ András az
Aiszkhülosz által felidézett drámai pillanatot így fogalmazza meg: "Szuzában az általános zokogva zokogás tán a vereségnél is nagyobb volt. Ami ebbõl bennünk leginkább megmaradt, azt Aiszkhülosznak köszönjük. Perzsák címû tragédiájában, ahol is egy zseniális helycserével a legyõzöttek szemszögébõl
ítéli meg az eseményeket, a mûfajhoz illõ koporsóhangon és záporos könnyhullatással közli velünk - vagyis ujjongó honfitársaival - az egekig csapó örömhírt. Elgondolhatjuk, hogy ama bizonyos tragédiaversenyen a szegény özvegy Atossza s a haját tõbõl tépdesõ Xerxész láttán a görög hallgatóságban
mily harsány hullámokat vetett a diadal mámora. S mily nagy volt az egyetértés - meg a jólesõ elégtétel a kultúrfölény tudata számára -, midõn azok - a perzsák - közönséges városromboló, szentélygyalázó, csecsemõgyilkos barbároknak vallották magukat. Ezzel mintegy elõlegezték már - mellékes, hogy
hellén hazafi szájával - az indokot a késõbbi alávetettségre."
Sütõ András írása korábban született, mint Cs. Szabó László görög esszéfüzére, amelyet életének utolsó munkájaként már nem fejezhetett be. Feltételezhetjük: esszéírásunk óriása ismerte a perszepoliszi naplót, hiszen tudjuk, Sütõ
András munkásságát mily figyelemmel kísérte. Mégse mutatkozik nyoma annak, hogy Cs. Szabó Lászlót megérintette volna Sütõ András korabeli színházi elõadássá álmodott Perzsák-képe. Az írói természet és a helyzet is magyarázza ezt. Cs. Szabó László kultúrtörténeti gondolatfutama egy hagyományos,
emelkedetten elõadott összefüggésrendszerben látja és láttatja a perzsák vereségét és Aiszkhülosz munkásságát. Lovagiasnak és kiegyensúlyozottnak mondja a görög drámaíró cselekedetét, és egy mûvelõdéstörténeti képben arról elmélkedik, hogy perzsára fordítva hatástalannak mutatkozott volna
Aiszkhülosz szövege. Sütõ András is hatásról beszél, ám a drámaíró és a görög színház nézõpontjából. Jelenkori olvasóként is a korabeli nézõ látószögében, "vagyis ujjongó" görög honfitársként kaján, abszurdoid képben eleveníti meg a helyzetet. A görög drámaszerzõ a vesztesek zokogását teszi a
gyõztesek igazi örömforrásává - ez kétpólusú látásmód. Sütõ András ugyanannak az eseménynek a színét és fonákját is felvillantja. Vagyis: a színház mindkét õsi maszkját arca elé emeli, a sírót és a nevetõt. Benne a tragédia és elõadása, vagyis a közönség fogadtatása együtt nyílik meg és
visszhangzik. Ez az az archeológusi képesség, amelyet Bretter György említ Sütõ Andrással kapcsolatban. Cs. Szabó László kívülrõl és messzirõl láttatja az összefüggéseket, Sütõ András pedig úgy éli meg Aiszkhülosz hõseinek zokogását, hogy felrémlik elõtte és benne az epidauroszi nézõ öröme is. Így
mutatkozik meg az egy kettõként; s az eposzi így válik benne drámaivá.
A Perzsák címû esszéjében más vonatkozásban is megdöbbentõ arche vonást fedezhetünk fel. Aiszkhülosz drámájával kapcsolatban többen hivatkoznak az ismert színháztörténész, Siegfried Melchinger gondolatára. Mihályi Gábor
is idézi: "Feltételezhetjük, hogy a téma világtörténeti jelentõségû volt. Nyugat és Kelet, Európa és Ázsia, és végül a görögök és a perzsák szembeállítása." Az emberiség történelmének sorsfordító pillanata, váltó idõ, amelyet Aiszkhülosz ehhez mérten világméretû kérdésként exponál. Sütõ András is
ebben az értelemben talál vissza a mitológiához. S nemcsak történeti, hanem esztétikai értelemben is. Aiszkhülosz Perzsák címû drámája az a mû, amelyben az eposzi világrend megbillen. Ennek következtében az addigi egy szereplõ, az ÉN ellenében a nem ÉN életre hívásával drámai szituáció alakult ki.
Sütõ András egykori iráni utazásában archeológusként fedezi fel Nagy Sándor hódítása és Perzsia megsemmisítésének történetében a mítosz újraértelmezési lehetõségét. Az ókoriban a zsarnokság és a hódítás újkori tanulságait.
A találmánynál fontosabb a feldolgozás tehetsége, a nagyság egyik
bizonyos jele motívum-variáló képessége - írja Alfred Einstein A zenei nagyság címû munkájában. Einstein észrevétele érvényes az irodalomra, közelebbrõl Sütõ András munkásságára is. Nagy Sándor hódításának históriáját a kortársi krónikaírótól, Curtius Rufustól kezdve annyian, írók, történészek oly
sokan feldolgozták, tanulságait annyian értelmezték, hogy azt nehéz lenne fölsorolni. Szélsõséges példát említve: Bagranjan marsall, az I. Balti Front parancsnoka például emlékiratában második világháborús hadviselésével kapcsolatban hivatkozik Nagy Sándor hódító háborújának tanulságaira. Sütõ
András az Egészet gondolja újra - és értelmezi.
Az esszé visszatérõ képe, az író említi is: egy jelenkori idillhez kéne statisztálni. A delegáció a hivatalos program elõírása szerint sétál és nézelõdik, Sütõ András újra és újra félrevonul a társaságból, mert csöndes és magányos tûnõdéseibe
akar merülni. "Újabb csoportképbe invitál a tolmács. Jó messzire csellengtem el a küldöttségünktõl. Megkérem: álljon oda helyettem a lencse elé mosolyogni. Még maradni szeretnék itt, a fekete kövek között. Hideg szél fúj, de nem az otthonról ismerõs vacsoraosztogató, mely a kalács illatát egyik
háztól a másikig elviszi, hanem afféle történelmi és szigorú, akár egy motozó rendõr. Süvöltésétõl e holdmagányos tájon semmi sem mozdul, a képzelet legföljebb, amely a szemközti hegyvonulatot Nyugat felé csörtetõ elefántcsordának nézi." Elkülönül a társaságtól és elhárítja a terelgetõ
nyájaskodást, s magányosan tûnõdik: mennyire azonos a táj az otthonival! Holdmagányos az itteni, holttengeri a kamarási, mégis az otthoni boldogító illatokat lebbent, emez vacogtató. S ebben, a távoliban az otthonit, a mostanit, a történelmit éli. Nem tart a küldöttséggel, nem óhajt a hivatalos
társalgás körében bájologni és hallgatni a történeti magyarázatot. Közügyi emberként is ragaszkodik íróságához, hivatalos minõségben is magánemberi mivoltához. Az idilli jelen helyett tehát a mitologikussal, a drámaival szembesül.
De figyeljük közelebbrõl, mik azok a történeti, politikai,
etikai kérdések, amelyek Sütõ András víziójában Nagy Sándor hódításának döntõ momentumait jelentik?
"Egy népnek önmagáról szerteglóriázott vélekedésénél minden jel szerint csak az lehet hamisabb, amit érthetõ viszonzásképpen más népek terjesztenek róla" - írja aforisztikus fordulattal.
Észrevétele döntõ és huszadik századi. Katonai, harcászati és birodalmi összefüggéseknél számára fontosabb az emberek és népek egymásról való vélekedése. Hogy milyen hamis mítoszok teremtenek feszültséget és ürügyet a hódításra és pusztításra. Ürügyet említettem. Sütõ András is használja ezt a
kifejezést, szövegében kurzívval szedetve erõsítette meg drámai gondolatát. Ürügy, amelynek nevében az önáltató ideologikum kizárólagosságra, a MÁS-ság megsemmisítésére és totalizmusra tör. Az ideológiához ideológus és közvélemény szükséges. Az esszé további menete a közvélemény erõsítõ, a múlt
önerõsítõ voltára utal. És Arisztotelészre, aki nevelõjeként tanácsolhatta Nagy Sándornak: "A görögökkel úgy kell bánnia, mint testvéreivel, a másnyelvûeket azonban, a barbárokat úgy kezelje, mint az állatokat és a növényeket: hasznuknak megfelelõen, tehát zsírjuk, megnyúzhatóságuk, igavonó
erejük, tápértékük szerint, nem feledkezve meg a nyelvi szempontokról sem; a borjúnyelv kitûnõ eledel." Abszurd az asszociáció, Sütõ András borjúnyelvet mond, de képzeletünk az emberi nyelv kimetszésére vált s tovább is; a beszéd, az anyanyelv megsemmisítésére, hiszen a pedagógus a barbárokat
állatoknak minõsítette.
A hódítás hadi menetét néhány mondatban foglalja össze Sütõ András, mert fõ törekvése, hogy a pánhellén gondolat fûtötte és mozgatta gõzhengerek mûködését fölvázolja. Viaskodásoknál, a gaugamélai ütközet csatarendjének elemzésénél számára izgatóbbak a birodalmi
szervezõdés emberi, etikai vonásai. Így kerül szóba Gaza hõs védõje, Bétisz. "A békés elvonulást több ízben is felajánlották neki. Légy a mi testvérünk, Bétisz, Hellász fiai magukba fogadnak, megosztják veled nyelvüket, kultúrájukat, még isteneiket is, akik megengedik majd, hogy áldozatot mutass
be nekik; add föl nyomorú barbár mivoltodat, légy görög, légy makedon, s velük és általuk egyenrangú polgárként gyakorolhatod az õ jogaikat! Térj eszedhez Bétisz, vesd ki magadból Ahrimánt, a Rossznak istenét, s ne hidd, hogy a nap Ormuzdnak mindent látó szeme; istened, a rosszak is, csak arra
jók, hogy MÁS légy, nem görög. Az igazi istenek az Olümposzon laknak." A görög szól a perzsához Sütõ András perszepoliszi drámájában. Bétisz hallgat, aztán a hódító személyességérõl a kórus hangjára vált és a makacs ellenálló sorsát ismerteti velünk: "De Bétisz tudatlan konokságában nem óhajtotta
a bulé-tagságot. Az ostromlók, hogy mégis megnyerjék maguknak: átfúrt bokáinál gyeplõszíjat fûzve, lovakkal vonszoltatták végig a városon." Ha Aiszkhülosszal kapcsolatban Sütõ András zseniális helycserét említ, hasonlóképpen minõsíthetjük az õ esszéjének kommentárját is. Tudatlannak mondja Bétisz
konokságát, így stilizálja jogossá megkínzatását. Amit barbárnak is mondhatunk. S éppen az "igazolt" kegyetlenség nyomán mai olvasók (nézõk?) Bétisz igazságát pártoljuk. A pánhellén gyarmatosító gondolat így nyeri el barbár értelmezését az aiszkhüloszi helycsere helycseréjével.
Bétisz
ellenállt, s életével fizetett. S az életben maradott behódolók? "Az elárultak, a megrágalmazottak, a lenyakazottak voltak az õ választóik; az õ nevükben hódoltak Sándor elõtt, egyetlen feltételt szabva: ha megengedi nekik, hogy ne csak szövetségesei, de szolgái lehessenek az idõk végezetéig; ha
fiaik a küszöbön virrasztva a görögökkel együtt álmát õrizhetik; ha lányaikat az ágyába fogadja."
Szervezõdik tehát a birodalom. A despota udvartartása, amelynek föltétlen szolgákra és alattvalókra van szüksége, és nem a tehetséges, hûséges vezetõtársakra. Ezért is veszejti el Sándor
legkiválóbbjait: "Miután a gyanússá rágalmazott Pármeniont, szívbéli barátját és egyik legjobb hadvezérét lekaszaboltatta, ugyancsak könnyeket hullatott. Megszánta vajon? Szívének rejtelmeibe ki tudna ma már bepillantani? De miért ne tételezhetnõk fel, hogy maga is megrendült a hatalom zordon
kényszerûségeitõl?... Õszintesége révén vált titokzatossá - meggyanúsíthatóvá - a szókimondó Kleitosz is. Emberségének titkát nyilván meg is lehetett volna fejteni, kettévágni azonban - mint a gordiuszi csomót - sokkal egyszerûbb volt. A türelmes istenek hatalma a türelmetlenség fegyverein
nyugszik. Legelsõ gyõzelmei után Sándor, Egyiptom fõpapjával, már isten fiának nyilváníttatta magát." Egyszerûbb fordulatokkal és színekkel is jellemezhetné a világhódító despotát, ám Sütõ András a hatalom bonyolult pszichológiáját és logikáját bontja ki. "Sándor, aki még három nyelven intézte
felhívásait a vegyes ajkú katonákhoz, amily vakmerõ volt a csatákban, éppannyira óvatos is az elõkészületekben... Nagy Sándor Arisztotelésztõl bizonyára pszichológiát is tanult, ha idõnként perzsa viseletet öltött és udvartartásában perzsa szokásokat honosított meg, azt nem holmi folklorisztikus
kedvtelésbõl ûzte, hanem taktikai meggondolással. Akkor már nagyszámú perzsa hadsereg csatlakozott hozzá. A letiportak hasznosításának tudományát nevezték el aztán a krónikások Nagy Sándor-i kegyességnek."
Sorsok és hatalmi intézkedések, hódító események mozognak elõre és hátra az idõben,
hogy a szerzõ tisztítsa a terepet, s hogy a vacogtató perszepoliszi Idõben Szuzát lakodalmastul "érintésközelbe" költöztesse. Arisztotelész a Politika címû mûvében írta a kényszerûségrõl: "Kényszerû cselekedetnek tehát csak azt tartjuk, aminek a mozgató elve kívülrõl jön, s amihez a kényszerített
személy semmivel sem járul hozzá." Sütõ András gondosan feltárta Nagy Sándor udvartartását és a birodalom mûködtetését, észjárását, a kívülrõl jött kényszer megannyi motívumát. És továbbra is a hatalom mûködésére figyelmeztet, arra, amely megfontoltan biztatja nászi ágyba a görög ifjakat és perzsa
szûzeket. Arisztotelész tanácsait Sándor bizonyára meggondolta - a kényszerûség dolgában is. Belsõ mozgató elvre van szükség, hogy a nászt mégse kényszer, hanem belsõ érdekeltség vezesse. "A király, a nagy sírás-rívás hallatán, a pánhellén kényszernek újabb zseniális formáját hirdeti meg: az
engedményt. Mindazok a görög s makedón polgárok, akik a Nagy Menyegzõ után is perzsa nõkkel kötnek házasságot, adókedvezményben részesülnek. Mint tudjuk: az adókedvezmény vetekszik az õsök szellemével, sõt a filozófiával is..."
Az esszé folytatásaként a despota, akár egy jelenkori
nagygyûlés szónoka, felfedi hívei elõtt a hódítás célját, filozófiáját: "Míg egy népnek titkai vannak, véglegesen nincs meghódítva." A "vérünkké nevelés" programját harsogja tehát a népvezér, a huszadik század változatos fasizmusainak közös jegyeként. "A királyi parancs végrehajtatott." Vagyis a
"tömeges erõszak" bekövetkezett - tárgyszerû és száraz mondatokban értesülhetünk róla. Sütõ András nem óhajtja megjeleníteni a fülledt kábulat és megalázottság epizódjait. Sorsokba képzelt színeit a "romlás nászéjszakájának" (Nagy László képe a Menyegzõben) epizódjait könnyen és hatásosan
bonthatná ki. De õ fegyelmezett; változatlanul a hódítás mechanizmusa érdekli. A csecsemõk férji uralomban is anyjuk nyelvét gügyögik? "Az altatódal ellen följelentést tenni: adott helyzetben éppoly érdemes cselekedet, mint bármiféle ármánykodás felfedezése" - ez is a totális diktatúra
jellemvonása. Amely kifogyhatatlan leleményt mutat. Újabb stáció: "Sándornak tehát le kellett csapnia a csecsemõgügyögésbe rejtett anyanyelvi összeesküvésre. Görög neveltetésük biztosítása végett a gyermekeket saját felügyelete alá helyeztette." Szabó Zoltán írta: "a cahier de route a történelmi
miniatûr, a meditatív valóságkeresés s az Adyéval rokon hangú publicisztika forrt egy ötvözetté... Ez a nem magyar téma csak magyarul válhatott ilyen mûvé, de a kísérletnek mûfajilag nincs rokona a magyar irodalomban." (Látóhatár 1975/28)
Idéztük Farkas Árpád szavait a Perzsák
dicséreteként, aki azt is mondta: optimista, akár egy hõsköltemény. Sütõ András drámavíziója hideg verítéktõl gyöngyözõ homlokkal küzdi ki a bizakodást. Amely nem abban áll, hogy idõvel a világhódító birodalom összeomlott. A perzsák gyõzelme: megmaradás a hajszálgyökerekben. Sándor "halálának
napján a szuzai gyermekek második esztendejükbe léptek. Anyjuk nyelvén csiripeltek már, mint a tanítómesék parányi madarai, melyek egykor az oroszlánt megették..."
"Aki ezt az elsõ ringást elfelejti: nem anyától született" - olvashatjuk az Atlaszokban Illyés Gyula versének
továbbgondolásaként. Sütõ András hõskölteményt álmodik, s a szabadság álomképe a nappali reménység színében is mutatkozik. Marosvásárhelyen a Vörösmarty utcai otthon állandó és drága vendéggel gyarapodott. Lacika unoka az új lakó, akinek nyugtalan moccanására ébred és virraszt Örökmécses -
Nagymama, s a hajnali munkában el-elakad - Jatata - nagyapa írógépropogása. Kitekint a zúzmarával csipkézett ablakon; sûrû pelyhekben hull a hó. A perszepoliszi Idõ érintésközelben:
"Hidegen fújnak a szelek,
Azok nem jót jelentenek."
Muzsikás dalok helyett a vacogtató süvöltés hangjai. Weöres Sándor már korábban jelezte a Nehéz órát: "A sötét jóslatok kora elmúlt: a Történelmi Tél itt fütyül immár." Visszaül íróasztalához. Álmodni a Történelmet, ahogy Juhász Ferenc írta:
"Téli virradat.
Virrasztom magamat."
"A tél, a tél, megjött a könyvek ideje, ideje" - írta Lászlóffy Aladár Az olvasó Apáczai címû versében. A csontig hatoló fagyot jelenti a költõi szép látomás; a didergõ virrasztást, amelyben a szellem embere "a penna után nyúl, máshova gondol".
A befelé fordulás ideje érkezett
el.
Sütõ András az Anyám könnyû álmot ígér megjelenése idején említette, majd az esztendõk múlásával újra és újra megpendítette: Advent harangjai, újabb változatban Harang a szélben, megint máskor Adventi harangok címmel tovább írja Pusztakamarás eposzát. A tervbõl csak az önéletrajzi
ihletésû, születésének gyötrelmeit harmadik személybe novellásított Kék álhalál címû fejezet készült el. Történelmi, közösségi és személyes vonatkozásban ugyan milyen nézõpontot választhatna az elbeszélõ, amikor például az elsõ világháború és az azt követõ trianoni döntés a románság számára a
nemzeti gyõzelmet jelenti, a kamarási magyaroknak pedig a máig tartó pusztai bolyongás és hányódás kezdetét? És a második világháború után történtek? Gyanútlan reménységgel várt jobb világot a romániai magyarság, s a hetvenes évekre kiderült: intézményeibõl, jogaiból és emberségébõl is
kiforgatták. Demokráciának álcázott nacionalizmusban, kétszeres jogfosztottságban tehát az eposzi idõ és perspektíva kérdésessé vált.
Hátrálni szükséges az idõben.
Amint Illyés Gyula a Reformáció genfi emlékmûve elõtt fogant 1946-os monumentális látomásában olvashatjuk: miután
lépéseivel lemérte az emlékmû hosszát, számbavette az alakokat: "Hátrálnom kellett közelükbõl: mindet / nem fogta össze csak messzibb tekintet. / Fölhúzódtam a kert felé, a fákig / s lelkemben is hûs tárgyilagosságig." Jelképesen Sütõ András írói gondolkodására is vonatkoztathatjuk Illyés Gyula
távolságteremtõ magatartását. A jelen szorításában, a kimondás kényszerétõl vezettetve meg kellett találnia a hiteles anyagot és az egészet belátó nézõpontot. Olyan anyagot, amely a magyar és egyetemes jelenidejûséget a történelmi-mitologikusban értelmezi. Illyés Gyula megszólításának igényével
hátrál Sütõ András: "Holtak, vigyázzban állók, szóljatok!" Ahogyan Illyés Gyula vallja, úgy Sütõ András számára is a kálvinizmus nem téma, hanem sorsélmény: "Hiszed, hogy volna olyan-amilyen / magyarság, ha nincs - Kálvin? / Nem hiszem."
Pusztakamarás is zsoltározó, templomozó mivoltában
õrizte magyarságát. Egy helyütt említi: gyermekkorában úgy hitte, hogy Kálvin János uram a szomszéd faluban magyarul prédikál. Atyafiságos és családias volt a kálvinizmus szelleme, magam se gondoltam másképp Sárospatakon, a gyermekgyülekezetben, vagyis a "fecskefészekben" az ötvenes évek elején.
Mert ha a zsoltáros könyvben Szenczi Molnár Albert mellett Béza Tódor neve állt, miért ne hihettük volna otthonias képzelgésünkben, hogy a nagytiszteletû azonos egyházkerületben szolgál Kálvin Jánossal, Luther Mártonnal és Károli Gáspárral. S gondolhattuk: az Úristen is valahogyan velünk van.
"Mint a szép híves patakra..." - zengte a gyermek is a felnõttek áhítatát követve. A családias ének a fogantatás helyét is oly ismerõssé, közelivé tette: Genf talán nem is távoli országban rejtelmeskedik, csak arra van, amerre nem járunk, valahol Régen felé, vagy túl a Bodrogon... Sütõ András
kötelezõen járt az enyedi kollégium istentiszteleteire, tõle tudjuk, hogy 1943 nyarán Kálvin János sorsáról pályázatra írt dolgozatban meditált. Szünidõben otthon vasárnaponként orgonán kísérte a zsoltározó kamarási gyülekezetet.
Az enyedi kollégium Biblia-ismeretre is nevelt. Ami Sütõ
Andrásnak az olvasás örömét jelentette. Nem a mennyei áhítatot, hanem történeteket, s Károli Gáspár nyelvének gazdagságát. Egy hétre elõre szakaszokban jelölték meg a Szentírás elolvasandó részeit, ám a nyugtalan kisdiák nagy mohóságában egy délután teljesítette a penzumot. Késõbb hosszú idõn át
nem foglalkoztatta a Biblia, majd a hatvanas évek végén a reformáció tanulmányozása során újra mindennapi olvasmánya lett. Ilyenképpen Sütõ András Adyval mondhatja: "Én a magam õsi kálvinistaságából csak a magyarságot, teljes türelmû demokráciát, egész belátó emberséget és megértést hoztam és
õriztem meg."
"Teljes türelmû demokrácia." Hangsúlyos tétele ez Adynak, hiszen Szervét szobra és a tordai papok címû cikkében olvashatjuk: "Olyan vallásos terrort, mint amilyent egykoron Kálvin Genfben teremtett, nem pipált a világ... A naív Szervét Genfbe menekült a pápista halál elõl, s
itt elevenen megégette a lelkiismereti szabadság pápája: Kálvin mester." Egyházi ügyekben is újra és újra megszólaló Ady püspököt és egyszerû tiszteletest indulatosan figyelmeztet a genfi máglyára, s a Kálvinisták és szocializmus címû írásában "Kálvinista magyar" álnéven megjegyzi: "Szervét Mihály
szobrát egyenesen Kálvin híveinek bosszantására állítják föl Párizsban." A kálvinizmus egy - melyben a kettõ, Kálvin ügye és Szervét gondolata ellentételezi egymást. Ady már inkább a jelenkori, s már-már komikussá vált hitvitát érzékeli, de az egykori küzdelmet - mintha õ is megélné és
megszenvedné: "Könnyed szívvel utáljuk és értjük magunkat és a világot. Ki e sorokat írja, milyen messze jár már Johannes Calvinustól. És gyáván megmarad kálvinistának" - írja A lipcsei diákok címû cikkében. Ami benne messze jár, az lelkének szervéti fele, amely a meg nem alkuvó lobogás. Ebben a
szociális tanok neves igenlése is benne foglaltatik. Az egyházat ezért figyelmeztette: "Vigyázzon Kálvin magyar egyháza, hogy a szocializmussal szemben vett harci pózban nehogy éppen õ lakoljon azért a Kálvinért, aki Szervét Mihályt megégette. Szervét bízott a protestáns toleranciában. Ha
Olaszországba szökik, a pápa teszi rá a kezét, ha Franciaországba, a vienne-i érsek. És szörnyûbb sors sehol se érhette, mint éppen Genfben érte." (Kálvinisták és szocializmus) S a gyávaság? A kérlelhetetlen szigor, terror - Kálvin Genfe ezt is jelenti. S hogy mégis ragaszkodik a történetihez?
Ragaszkodik, mert a magyarság ebbõl erõt kapott. Ahogyan a Hét krajcárt és Móriczot köszöntve írta Ady: "Meglelted a magyarságot, melyrõl már azt kezdtük hinni, hogy nincs is. Hiszen itt vannak, akik a Kálvin Istenébõl bölcs, külön, magyar istent csináltak, errefelé nem koronáz Ugocsa, ezen a
tájon verõdött össze Esze Tamás kuruc hada. Ez itt a magyar föld, az elsõ foglalóké, magyar, tehát véres, szomorú, fáradt, sivár, de harcos, de szép, de elpusztíthatatlan."
Sütõ András a hatvanas évek második felében Ady Endre, Illyés Gyula és Németh László szellemében gondolta át
kálvinizmusát, mert az elpusztíthatatlant kereste magában és közösségében is. Joggal mondja majd Szõcs István: "történelmi érdeklõdése nem alibi" (Csillag a máglyán - kolozsvári mûsorfüzet), tehát nem divatos dürrenmatti parabolák ismeretanyagát keresi a reformációban. Az egyetemes történetben õ
helyzetével, közösségének sorsával és magyarságával óhajt szembenézni.
Kálvin Genfe és a champeli máglya fénye Erdélyig világít. Cs. Szabó László 1979. május 5-én az alsó-ausztriai Mönichkirchenben a Csillag a máglyán vitája kapcsán utalt is erre: Apáczai Csere és Tóthfalusi Kis Miklós az
ortodoxia áldozatai voltak. Páskándi Géza Vendégség (1970) címû drámájában Dávid Ferenc veszélyes a hatalom számára. Mert õ nem egy prédikátor, hanem gyülekezetet, egyházat és közösséget is jelképez. Dávid Ferencet tehát figyelni kell - gondolataira is szükség van. Mert ha egyház van, nincs
szükség többé újításra - érvel a hatalom Páskándi jelenkori logikájával. Ikerdrámájában (Tornyot választok - 1972) Apáczai Csere János fejedelem elõtti hitvitájában kitûnik: az õ szelleme sok és veszélyes II. Rákóczi György udvarában. Amikor a teológiai kérdéseken túl Apáczai a kérdést már úgy
veti fel, hogy õ lenne Gyulafehérváron Cromwell Olivér, a fejedelem türelmét veszti: "Magát, doktor úr, az az egyház taníttatta, amelyiknek a régi, bevált rendjét most fel akarja forgatni! De amíg én itt vagyok, ezt meg nem teszi!" Ahogyan Páskándi Géza sem teológiai hitvitát stilizál, Sütõ
Andrást sem így érdekli Kálvin János genfi állama és Szervét pöre.
A hetvenes évek fordulóján megpezsdült a drámaírási kedv, s a romániai magyar színjátszás megújhodásának jelei - a világszerte becsült bukaresti iskola hatására is - egyre inkább megmutatkoztak. Páskándi Géza egymást
követõen adta közre jeleneteit, darabjait. Mûveivel már élhette kudarcait is, hiszen a Vendégség bemutatása ellen az unitárius egyház tiltakozott, a Rejtekhely szatmári premierjének tervét pedig a nagyhatalmú Ion Brad támadta meg egy színházi tanácskozáson (1972. december). Fiatal és idõsebb
írótársak szövetkeztek a színházakkal. Kocsis István a Bolyai monodrámájával és a Megszámláltatott fákkal kezdõdõen hosszú idõn át Szatmáron talált otthonra. Deák Tamás a Nagyváradon színre vitt Hadgyakorlattal és drámás kötettel jelentkezett, Veress Dániel Mikesrõl, Báthori Zsigmondról (Véres
farsang) írott mûveivel szerepelt a sepsiszentgyörgyi színházban, Székely János a Caligula helytartója (1972) címû költõi bölcseleti drámáját adta közre az Igaz Szóban - bemutatása otthon szóba se kerülhetett 1990-ig. Pezsgés, életkedv mutatkozott a színházak körül: Harag György Nagy István
Özönvíz elõtt címû darabjának szöveg mögötti, jelenkori idegrendszerét kibontó nyugtalanító rendezése Marosvásárhelyen színháztörténeti jelentõségû elõadássá emelkedett (1971); aztán Harag a Tornyot választok címû drámát Kolozsvárott vitte színre; Bálint Tibor Zokogó majom címû regényébõl Szabó
József Sánta angyalok utcája címmel rendezett nagysikerû elõadást (1972), ugyancsak Kolozsváron. Az Utunk, az Igaz Szó, a Korunk és A hét megbeszéléseket szervezett s tanulmányokat közölt a romániai magyar színjátszás megújításának kérdéseirõl.
Sütõ András ambícióját mégsem írótársai
erõsítették. Hogy a drámához elérkezett, egy belsõ út eredményének tudható. Inspirációként talán Illyés Gyula életmûvének drámaírással kapcsolatos momentumait említhetjük serkentõ hatásként. Illyés Gyula megvallotta: törekedett arra, hogy a magyar történelem drámai fordulópontjait színpadra vigye.
A Fáklyaláng és a Dózsa is jelezte ezt az irányt, de az ötvenes évek végén, a hatvanas évek elején a Malom a Sédennel, a Kegyenccel és a Különccel, majd 1969-ben a Tisztákkal ismét új sorozatot kezdett, amelynek egyik darabja, a Testvérek (1972) az újragondolt Dózsa dráma.
Világirodalmi
tájékozódásának korábbi tényeit a görögöktõl a jelenkorig Shaw, Miller, Ionesco nevével jeleztük. Sartre munkásságára késõbb írásaiban, nyilatkozataiban visszatérõen utalt, s felfigyelt arra, hogy Sartre a görög mitológiát a huszadik század kérdéseivel és tapasztalataival újjáértelmezte. Az Ördög
és a Jóisten, amely a német parasztháborúk idejében játszódó drámai példázat, történeti anyagában is érdeklõdésének elõterébe került.
Sugallatos hatások, említettük, de hogy Sütõ Andrásban a drámai gondolat megnyílik, mélyebb alkotói s bensõ tisztázó folyamatok eredményének tudható.
Filológiai nyomai korábban felbukkannak annak, hogy a Kálvin-Szervét-pör kérdése foglalkoztatta. Az Anyám könnyû álmot ígér kapcsán említettük: Velencei képeslapjában (Rigó és apostol) már a genfi tragédián tûnõdött: "Szervét Mihály a lassú tûzû máglyán is váltig erõsítgette, hogy híve a kálvini
tanoknak, az ellenvéleménye csupán árnyalatbeli. Árnyalat nincs - mondták az égõ hasábfák -, csak a rajzolatban. Vagy Genf, vagy Róma." Naumburgi naplójában (Rigó és apostol) Kálvin képromboló indulatát és Luther haragját említi; egy másik velencei jegyzetében (Tévelygés Adria lányával - Istenek
és falovacskák) Kálvint elmarasztalja, mert "az eleve elrendeltetés belsõ kínharangjai felé hajszolta a figyelmünket."
Több alkalommal elmondta: a Kálvin-dráma benne elõbb elkészült, mint az Egy lócsiszár virágvasárnapja. Miért mégis, hogy ez utóbbit írta meg elõbb, 1973-ban a bukaresti
parlamenti ülésszakok szünnapjaiban? Sütõ Andrásnak a cselekvés és gondolkodás módozatai létkérdést és nem témát jelentenek. Folyamatokat tehát - külsõ és belsõ értelemben egyaránt. Egymásba fonódó történeti, emberi, etikai helyzetek mint bölcseleti kérdések vetõdnek fel benne. A genfi dráma
körvonalazódott elõször, de történeti és gondolati igénye arra szólította, hogy elõbb írja meg az Egy lócsiszár virágvasárnapját. A hitében kifosztott ember - Henrich von Kleist Kolhaas Mihály címû elbeszélésének kapcsán Kurkó Gyárfás sorsa merült fel benne, ahogyan Varázsköreim címû
beszélgetésében is említette: "Mindketten az igazság fanatikusai voltak, amiért az egyik halálra, másik tizenhat évi börtön után õrületre ítéltetett. Miután - küzdelmük jogosságát elismerték. Sorsrokonságukon mit sem változtat, hogy a kolhaasenbrücki lócsiszár nemesi várakat gyújtogatott."

Az igazság fanatikusai oly idõkben harcolnak, amikor nincs törvény, csak törvénykezés...
Egy másik, kéziratban maradt, a hatvanas évek második felében született munkája is a jogfosztottság gyötrelmeit próbálta megfogalmazni. Robinson 1001 címmel írt filmforgatókönyve egy Korond környéki
fazekas kálváriáját beszéli el. Szerzõjétõl ismerjük történetét: hõsét kulákká nyilvánítják, földet túr, nehéz és durva munkát kell végeznie, tönkremegy a keze. Mûvészi formákat, szép rajzolatokat bogos, meggémberedett ujjaival többé nem tud korongolni. Ártatlan meghurcoltatása és megcsonkított
emberi, mûvészi élete miatt beperli az államot, görög vázát készítõ kezének képességét követeli vissza. Magányos igazságkeresõ vesszõfutása kudarcra ítéltetik: elmebajosnak nyilvánítják.
Kolhaas Mihály történetét e század tömegméretben igazolta, mondja egy helyütt Sütõ András, aki Henrich
von Kleist elbeszélésének motívumait úgy rendezte, alakította, sûrítette, s formázta drámává, hogy e kifosztottságnak stációi újabb és újabb hullám-erõsítést adjanak a tragédia sodrásában. Kolhaas Mihály háza a béke szigete, vár és menedék az üldözött Nagelschmidt számára. Levert forradalom után a
polgár konszolidációja. Kolhaas elsõ vitája a rendíthetetlen és lobbanékony Nagelschmidttel magánemberi minõségében is már történelmi érvényû:
"KOLHAAS: A fölkelés lezajlott, a holtakat Isten nyugosztalja. Áldd a sorsodat, hogy rólad szólva nem kell azt mondanunk: Isten nyugosztalja. Doktor
Luther fõtisztelendõ úrnak köszönd az életed; hogy velem együtt rá hallgattál és nem Münzer Tamásra.
NAGELSCHMIDT: Az ördögre hallgattam.
KOLHAAS: Ha így nevezed a józan észt, a bajok békés megoldását...
NAGELSCHMIDT: ...elkenését.
KOLHAAS: Tûzcsóva helyett a
tárgyalást, emberölés helyett a szeretet erejét, törvénytiprás helyett az igazság törvényes érvényesítését, akkor mindez együttvéve legyen az ördög. Az ördögöd mentett meg.
NAGELSCHMIDT: És doktor Luther mindig ezt hirdette? Aprítsátok, fojtsátok, szúrjátok és vágjátok õket, nyíltan és
titokban, ahol csak éritek... mert nincs ártalmasabb és ördögibb valami a lázadó embernél. Agyon kell mindet verni, mint a veszett kutyát; ha nem ütöd agyon, õ ver fõbe téged, s egy egész országot. Itt nem lehet szó sem türelemrõl, sem irgalomról; a pallosnak és a haragnak idejét éljük, nem a
kegyelem idejét. Aki a felsõbbségért ontja vérét, Isten elõtt az az igazi vértanú... aki pedig a parasztok oldalán pusztul el, örökkön égni fog a fekete pokolban. Ki mondta ezt? Nem doktor Luther mondta?
KOLHAAS: Tudom. Akkor fordultál el tõle. A kétségbeesettség mondatta vele."
Majd
a dráma fordulópontján Luther is megjelenik, akinek szerepét gyakran epizódnak minõsítik. Valójában a dráma idegzetében Luther is fõszereplõ. Viszonyítási pont Kolhaas és Nagelschmidt vitájában, és Kolhaas sorsában is. Idillinek mondottuk Kolhaas házát; ami a színre vívõnek nehéz feladványt
jelent, mert Kolhaas kisfia, Henrik is megjelenik a színen. Nem hatásvadászatból, hanem a mû gondolatát szolgálva. Így teljes együttlétben, édeni boldogság mutatkozik a polgár otthonában. Kolhaas drámája és majdani tragédiája akkor nyílik meg igazán a nézõ elõtt, ha a rendezõ kellõ ihletettséggel
és poézissel állítja be Kolhaas és Lisbeth jelenetét. Mert a család, az otthon-sziget békéje ebben kulminál:
"KOLHAAS: A te két kebled, mint két õzike, a vadkecskének kettõs fiai... és a te termeted hasonló a pálmafához...
LISBETH: Nagyot ugrottál ám és valamit kifelejtettél...
KOLHAAS: És a te ínyed, mint a legjobb bor, melyet szerelmesen kedvére szürcsöl, mely szóra nyitja az alvók ajkait...
LISBETH: A kihagyásokért Salamon király most kérdõre vonna..."
A szerelmi jelenet az idézett részben is, híven követi a Biblia textusát, de egy szó eltérés jelzi:
Sütõ András nyelvileg milyen mélyen, érzékenyen és színpadszerûen gondolkodik. "A te két kebled" - mondja Kolhaas. "A te két emlõd" - olvassuk a Szentírásban. A mai nyelvben az emlõhöz már köznapi, sõt pejoratív képzetek társultak. A színpad szerelmi áhítatát tehát megzavarná, netán mosolyossá
tenné, ha Kolhaas Lisbeth emlõit dicsérné. Sütõ András tehát felváltja a biológiai, orvosi szaknyelven is használt szót, s a költõi emelkedettséget inkább sugalló kifejezéssel helyettesíti. Kolhaas a Biblia poétikus szavaival simogatja és beteríti Lisbethet, ha jó és szuggesztív az elõadás. Ez a
szerelmi jelenet szinte a nézõt is andalítja; hogy majd annál erõsebben verjen fel a bódulatból a fegyveres külvilág: a Vámos katonákkal érkezik a passzusért, amire törvény szerint nem volna szükség. Harag György kolozsvári elõadásában ahogyan Héjja Sándor és Sebõk Klára idillje megtörik, hátul a
keresztben álló s bereteszelt kapu megdöndül, majd elõreszegezett puskákkal benyomulnak a hatalom emberei - szavak nélkül is dermesztõ drámai pillanat, amelyet talán Nagy Lászlóval jellemezhetünk: "megtûzdelve tõrrel, érccel, / fegyverek közt érvelünk mi / az Énekek Énekével." (Viola rajzai)
Ám a pillanat elmúltával az Énekek énekének varázslata is ellobban. Sem a szokással, sem a törvényekkel érvelni nem lehet. Sütõ András drámája azért is remekmû, mert a villanásnyiban is az egészet, az epizódban is a tragikus egyetemest tudja megmutatni. Rossz elõadásban a gyönge színész a Vámos
szerepét statisztának vélheti, s egy katonai hírhozót alakít, miszerint pénzt követel azért, hogy a lovászinast a lovakkal elengedjék. Ám Sütõ András azt is megmutatja, hogy a Vámos is megéli a maga drámáját, ahogyan a kaposvári õsbemutatón (Zsámbéki Gábor rendezte) Jeney István riadt
hivatalnokként egyezkedett Kolhaassal, mert a szerepben érzékelhetõ: a Vámos egyetért Kolhaas felháborodásával; passzust becsületes kereskedõtõl nem kérhetnek. "Szolgálaton kívüli meggyõzõdésem alapján magam is azt mondom: nem követelhet. Apám is lócsiszár... Sajnos, szolgálatban vagyok. A
vélekedésem is szolgálati. Ha nincs passzus: a két fekete a sorompón marad és lefoglaltatik."
Fontos és drámai, újra és újra visszatérõ tétel Sütõ András írói világképében: a magánemberi és közügyi gondolkodásában kettéhasadt ember. Eszközemberei majd változatos jellemárnyalatban tûnnek elõ
mûveiben. A Vámos hivatalon kívül tudja a törvényt, de hivatalnokként törvénykezik. Müller Ferenc ebben a változatban veszélyesebb, mert olyan szolgálatos, akinek hatalom is van a kezében. Cselekvõ helyzetben átlátja a szerkezet romlottságát, ám cinikusan jóváhagyó: "A hivatal, kedves barátom,
egységes összetartó család. A családnak egyetlen tagját sem tanácsos megrágalmazni." A panaszos levelet is a hatalom észjárásának tetszõen szerkeszti. Nem az igazságból, hanem a vádló észjárásból kell kiindulni. Cinikus volna Müller Ferenc? Igen, de ez nemcsak õt jellemzi, hanem a világ
abszurditását is. A színész, aki érti igazán a szerepet és Sütõ Andrást (Koltai Róbert például a kaposvári elõadásban), a gyilkos logikáját fedi föl annak a világnak, amelyben a panaszos beadványt, vagyis a nyomorúságot, "akár egy görög drámát kell megszerkeszteni". Ez a tapasztalat mélyen a
szerzõtõl származik, aki több évtizede a kisebbségi magyarság ügyében százával írta beadványait a hatóságokhoz. Müller Ferenc érveivel, a felsõbb gyanakvással Sütõ András is gyakran szembetalálkozott. Müllerrel ezért is tudja olyan jól a beadványozás dramaturgiáját: "Alázatos kéréssel kezdtük,
követeléssel folytatod, büntetéssel tetézed az egész folyamodványt. A sérelmed parányi, enyhe karcolás az igazság, a császár igazságának - ezt majd így fogalmazzuk - tiszta ábrázatán. A követelésed ezzel szemben: túlzás, tehát gyanút keltõ. A császári ügyész helyében én azt kérdezném: vajon mi
táplálja Kolhaas Mihály indulatát, mifajta elégedetlenség, mikor az indok, az ötven garas, két lovának ideiglenes fogvatartása végül is jelentéktelen? Vajon a jogérzetnek ez a rebellis szenvedélyessége nem takar-e titkos lázongást a fennálló rend ellen?"
Kolhaas a maga igazságát éli meg,
nem érti, hogy ez a hataloméval nem azonos. Ahogy Müller mondja: "A mi szavaink értelme ott van azoknak a fejében, akik azokat olvassák." Sütõ András hivatali ábrázata mellett Müller érzelmi érdekeltségével árnyalja a figurát; egykor Lisbethnek udvarolt. Lisbeth tehát bensõségesen szót válthat
vele. "Mihálynak mi lesz a sorsa?" - kérdezi.
"MÜLLER: Természetesen fölmentés. Vele kezdjük újra az édeni napokat. Én pedig Luciferként, Éva szépsége miatt, továbbra is irigyelni fogom."
A replika Sütõ András drámaírói gondolkodását is kitûnõen jellemzi. Köznapi kérdésre - köznapi
válasz. A hivatalos gondolat a bibliai képpel személyesbe fordul és metaforikussá emelkedik. S még az is e játékos-fülledt kép hatásához tartozik, hogy Lisbeth nem utasítja el. Sejthetjük: Müllert is komolyan vehette egy darabig. Lisbeth válasza Müller idézett képére: "A bókért egy kis innivalót
hozok." Lisbeth bóknak mondja, noha a régvolt okán tudja: Müller komolyan is gondolja a célzást. Ezért nem tudja folytatni. Bibliai képpel kéne válaszolnia, hisz Salamon király szövegét sorról sorra számonkérte Kolhaastól, de Müllernek az édent megsemmisítõ metaforájára elmarad a képben üzenõ
válasz. De a jeleneten túlmutat ez a bibliai metafora - feltûnik majd a trilógia záródarabjában, a Káin és Ábelben is. Ádám keserûségeként halljuk, hogy Müller-Samáel valóban elcsábította Éva-Lisbethet.
Annyi motívum között egy másik, amely eltér Kleist elbeszélésétõl: Sütõ Andrásnál a
halálosan megsebesített Lisbeth nem búcsúzik el férjétõl. Romantikus szerzõ hatásos jelenetet komponálna belõle. Sütõ András számára itt kezdõdik a dráma. Oka van annak is, hogy azt a jelenetet se képzelte színpadra, amikor Lisbeth a fejedelemhez törekszik. Nem azért, mert a színpadi bonyodalom és
sokadalom nehezítette volna a drámaíró munkáját. A drámai-színpadi világnak hiányával kell kifejeznie: a Hatalom el nem érhetõ, és a meg nem pillantható messziségben lakozik. A jelenet a fejedelem személyét is igényelné; de Sütõ András épp azt mondja hiányával, hogy elérhetetlen. Majd látjuk:
munkásságának ez a gondolati-drámai megoldása késõbb is következetes írói világot körvonalaz.
Kolhaas sorsát és a drámát elemezve Réz Pál (Itt állok, másként nem tehetek - Tiszatáj, 1976/3) érzékenyen fejti fel azokat a fordulókat, amelyek a lócsiszár sorsát meghatározzák. Az elsõ a harc
megindítása. "A temetõbõl Tronkába indulunk" - mondja Kolhaas; vagyis: Lisbeth sírjától harcba kezd igazsága visszaszerzéséért. Magánügyben fegyveres lázadás? Végletes elkeseredettség. De nem a forradalom marxi-lenini elméletéhez óhajt esztétikai szempontokkal járulni. Valójában nem a lázadás
igazolása vagy jogtalansága foglalkoztatja Sütõ Andrást; neki a személyesrõl és a reménytelenrõl van mondandója. Amikor észérvek és külsõ szempontok, az "objektív körülmények" nem számítanak. Cselekedni kell - a pusztulás belátható közelében is. Esztelenül akár. A harmadik felvonás indító képe, a
tronkai urak mulatozása pedig épp azt igazolja: Kolhaas kicsiny sérelme és felesége halála motiválja a rendszer velejéig romlott és cinikus voltát: igen, ezekre a tronkai urakra fegyverrel kell támadni. A darab elsõ két felvonásában a kereskedõ békés erõfeszítéseit mutatta meg. Azt, hogy a törvény
és a hûség jegyében kezdett valamennyi kísérlete kudarcba fullad. A harc abszurditása és reménytelensége már Kolhaas seregszemléjébõl kitûnik: "Hét ember, hét puska, hét ló." Fájdalma szétrobbantja arányérzékét; magánemberi édenébõl kihullt, vesztesége az égre kiált. "Én a mindenkori hiszékenység
drámáját is megsejtettem" Kolhaas sorsában, mondotta Sinkovits Péterrel beszélgetve (Évek - hazajáró lelkek). Kolhaas hiszékenysége folyamatos; becsapottsága nem Luther elõtt kezdõdik, amikor leteszi a fegyvert. Hiszi és áltatja magát, hogy édenben él, hogy a kapu mögött a portáján a boldogság
védettségében lakozhat. Hiszi, hogy beadványával kiküzdi az igazságot. Mindannyiszor csalódnia kell.
A dráma menetét és gondolati ívét tekintve monumentális kép a Lutherrel való találkozás. Luther villanásnyi jelenlétében is a darab egyik fõszereplõjévé válik, mert Kolhaas és Nagelschmidt
vele vívja meg azt a vitát, amelyet a mû bölcselete fölvet.
"LUTHER: ...Miként voltál képes Istentõl így elrugaszkodni?
KOLHAAS: A reménységemet segítettem fõtisztelendõ uram, a reménytelenséggel.
LUTHER: Micsoda kifejezés! Reménytelenséggel! Máglyatüzet érdemel a
reménytelenséged. Most használod e pogány szót, amikor felszabadult hitünk végleg megszilárdul?
KOLHAAS: Minden megszilárdul. Csak az én életem omlott össze."
"Hitünk végleg megszilárdul" - ebben a gondolatban megértjük, miért is volt fontos Sütõ András számára, hogy a Csillag a
máglyán elõtt megírja az Egy lócsiszár virágvasárnapját. Mert a kálvini Genf elõtti történelem emberi kérdéseit akarta tisztázni. Ahogyan Aiszkhülosz trilógiája, az Oreszteia elsõ része, Oresztész gyilkossága elõzményeit tárja fel az Agamemnón címû részben, amikoris Klütaimnésztra bosszúját
mutatja be. Ezt követi az Áldozatvivõk, vagyis: Oresztész bosszúja. Majd lezárul az Eumeniszekkel, Oresztész számonkérésével. Luther a reformáció megszilárdító gondolatában elõzménye Kálvinnak. A prédikátor Kolhaassal való szenvedélyes disputájában erõs világi megalkuvások nyomán kialakult lelki
és vallási stabilizációnak örvend; Kálvin majd már a hatalomra jutott egyház elsõ embereként cselekvõ helyzetbe kerül. Luther még csak közvetít. S amirõl a dráma elején Nagelschmidt és Kolhaas vitatkozott, itt újra felmerül, a mai Luthernek a tegnapival szembesülni kell:
"NAGELSCHMIDT:
Fõtisztelendõ uram! A császárt nem magad nevezted zsarnoknak és a szász herceget drezdai disznónak?...
LUTHER: Mindennek megvan a maga ideje. Aki nem tudja, hogy a történelemben minden órának más-más a parancsa, és valami mindig fontosabb, mint volt annak elõtte, az ne merészeljen a
szavamba vágni. Közös ügyünk a reformáció, közös ellenségünk Róma. Párizsban és Velencében máglyára hurcolják a hittestvéreinket! A pápisták nem válogatnak földesúr és jobbágy között. Egész nemzetünket az ellenreformáció pokla fenyegeti, ti pedig a négykézláb járó gondolkodás szintjén azokat
öldöklitek itthon, akik visszatértek a tiszta evangéliumhoz?"
Sütõ Andrásban a kleisti történet, a kisebbségi sorsban megélt évek és az egyetemes magyarság történeti, politikai, etikai kérdései íratják a jelenkori drámát. Amelyet, majd végsõ szövegváltozatnak is tekintve, a kolozsvári
elõadáshoz balladával keretezett. Kolhaas reménytelen harcával kapcsolatban "magyar tanulság"-ként említi: "Marx például megállapítja, hogy Kossuthék részérõl a debreceni detronizálás elsietett volt. Nem voltak meg az objektív feltételei. Számos nép történelme tanúsítja: mit jelent a reálpolitika,
s mit a romantikus vállalkozás a csillagok leszedésére. És mégis... A kétségbeesett mozdulatok elkerülhetetlenek, majd - gyakorlati eredmény nélkül, vagy épp tragikus bukások árán - örökséggé válnak." (Beszélgetés Sinkovits Péterrel)
Olykor érzékeny elemzõknek is elkerüli a figyelmét, hogy
amikor Kolhaas leteszi a fegyvert, erõsebb az elhatározottság és lemondás benne, mint hogy Luther túlzott kompromisszum-hajlandóságának engedne. Valóságos is a kényszerûség, mert a fegyverek teremtette realitás jele is. A gyõzködés során váratlanul a következõ szerzõi instrukciót olvashatjuk: "(A
vár négy sarkán megszólalnak a kürtök.)" Vagyis:
"LUTHER: A meisseni herceg és a fejedelem közös hadserege. Nem én hoztam rád. Bár azt kellett volna tennem. Nem nyújtod a kezed, Kolhaas?"
A bekerített aradi vár börtönében Kossuth és Görgey vitája is felfénylik elõttünk - nemzeti
összefüggésben; az értelmes fegyverletétel kérdése tehát. Amely, az imént idézett Sütõ András-i gondolat szerint, vereség esetén is még morális nyereséggé válhat.
A meghirdetett, ám be nem váltott igazságok kora. A reménytelenség és megsemmisülés érzésében Kolhaassal mondja az író, "a
porszem igazsága nélkül értelmetlenné válik az egyetemes jog és igazság", Végsõ kérdése: a folytonosság. A Jövõ ügye. Kolhaas édeni világából maradt csöppnyi szivárvány, a gyermek: "Semmit sem hagyhatok rá, csak az árvaságot, amely térdeplõ reménységbõl fölegyenesedett reménytelenséggé fogja
nevelni õt. Az a férfiú, valamikori doktor Luther Márton, a wormsi birodalmi gyûlésen maga is fölegyenesedett és azt mondta: itt állok, másként nem tehetek, Isten engem úgy segéljen, ámen.
"LUTHER: A valamikori Luther Márton ma is kész meghalni az Ember Fiának igazságáért. De az élet
parancsa nem a halál, hanem annak elkerülése, nem az öngyilkos reménytelenség, hanem az okos cselekvés."
A harmadik felvonás második képe, a dráma zárójelenete öt nyomtatott lap. Olvasva és színpadon nézve Sütõ András bravúros dramaturgiai csavarmenettel éri el a tragikus magasságot. Elsõ
mozzanata: már-már idillinek ígérkezik, mert Zauner közli: Kolhaas lovát, pénzét visszakapja, kártérítés is jár neki, s a fejedelem és a császár elnézést kér, hogy nem lehet jelen. (Ismét láthatatlan, és homály: az uralkodó...) Családias és baráti hangulat hatja át a pillanatot, amikor Müller
Ferenc következik. A tronkai urak büntetését híreli. Kolhaas gyanútlan élteti a császárt az ítéletért! Sütõ András kegyetlen jelenetet teremt: a majdani bekövetkezõ halálos ítélet elõtt a lebegõ örömig fokozza Kolhaas lelkiállapotát. Virágvasárnapi diadal érzése lepi el. Kolhaas mámoros
lelkesedését Müller Ferenc félbeszakítja, mert az ítéletet még nem fejezte be; e kitartottságban a feszültséget csak növeli Nagelschmidt nyugtalansága, aztán Müller kimondja: kötél általi halál.
Az ítélethirdetés töredezett mivolta, s váratlan fordulat Müller és a hatalom cinizmusát egyként
jellemzi. Emlékezhetünk, amikor Kolhaas panaszát Müller szerkesztette - az õ észjárása most leplezõdik le igazán -, Kolhaas halálos ítélete is az arisztotelészi esztétika jegyében fogalmazódott. A bitó alatt következik be a harmadik fordulat, mondja Réz Pál. Más tanulmányok és dolgozatok Kolhaas
utolsó monológját - amelyben Henriket Nagelschmidtre bízza - a szerzõ szintézisteremtõ megoldásának tartják. Lázok János (A céltól az eszközig: A Sütõ-novelláktól a Sütõ-drámákig - Nyelv- és Irodalomtudományi Közlemények, Kolozsvár, 1981/1) utal rá, a kleisti elbeszélésben Kolhaas gyermekének
felnevelésérõl a választófejedelem gondoskodik; Sütõ András lócsiszárja Nagelschmidtre bízza. Kettejük vitája véget ért. S hogy véglegesen igaza van-e Nagelschmidtnek?; s hogy a münzeri út mennyire járható? - majd arra is válaszol az író a Csillag a máglyánban. Hallgassuk Kolhaas búcsúmondatát,
aki Nagelschmidtnek a münzeri útra utalóan mondja: "Az jó. Az a legrövidebb. A hazavezetõ." A dráma Igaz Szóban közölt változatából "a hazavezetõ" kifejezés még hiányzott. Sütõ András gondolati kompozíciós rendjébe azonban beletartozik, hogy Kolhaas az elveszett otthon édene után, tragédiájának
beteljesedésekor ama képzeletben megtalált haza képét gyermekének álmodja. Ez a virtuális haza etikai magatartásra utal. Bitó alatti kilátástalanságban reméli: gyermeke a "fölegyenesedett reménytelenség" állapotában élhet majd. De, mint Lázok János megjegyzi: Nagelschmidt sorsa is változik,
"hiszen egy gyermek fölnevelésének gondja várja." (Sütõ András drámatrilógiája)
Trilógiáját nagy drámával indította Sütõ András. A mû gondolatiságát és színpadszerûségét erõsíti a nyelv rétegezettsége, változatossága, és ereje. A bibliai képek és idézetek, például Kolhaas és Nagelschmidt
vitájában, érvként újra és újra föltûnnek. Mindjárt elsõ találkozásuk alkalmával:
"NAGELSCHMIDT: ...ha nyúznak és kopasztanak mindent, mi csak él, Mikeás három...
KOLHAAS: ...ha nyúznak és kopasztanak, kérjetek és adatik néktek, keressetek és találtok, zörgessetek és megnyittatik
néktek, Máté hét... kedves barátom, Nagelschmidt."
Ebben a dialógszerkesztésben már az is az író jellegzetessége, amit Cs. Gyimesi Éva Kálvin és Szervét vitájának egyik jegyeként mutatott ki (A Hét, 1976/24. szám): "A látszólag egymás gondolatrendszerét folytató szöveg szerinti
visszakapcsoló közlésegységek is minduntalan átminõsülnek, színt váltanak." Az idézett párbeszédben is Nagelschmidtet Kolhaas folytatja úgy, hogy a maga szelíd természetére fordítja barátjának nyugtalanító gondolatát. Nem sokkal késõbb a vitamódszer egy újabb változatával találkozhatunk. Ekkor az
érvelés forrása azonos helyrõl való, mégis ellentétes véleményt ütköztet:
"KOLHAAS: ...Aki megõrzi az õ száját, megtartja önmagát; aki felnyitja száját, romlása az annak. Emlékezz Salamon példabeszédére.
NAGELSCHMIDT: A halogatott reménység beteggé teszi a szívet. Ez is tõle való."

Cs. Gyimesi Éva észrevételét tovább tágíthatjuk Sütõ András metaforikus dialógusszerkesztési módszerét vizsgálva. Amikor a kép, a biblikus metafora szinte boltívszerûen kapcsol össze helyzeteket, gondolatokat. A dráma már idézett remekmívû záróképében, a bárókra hozott büntetést hallgatva
Kolhaas a beteljesedett igazság boldogságával hozsannáz és örvend: "Éljen a császár! (Nagelschmidt rezzenetlen.) Ha késõn is... Elhozta az én virágvasárnapomat."
Néhány replikával késõbb, amikor Müller épp Kolhaas bûnös lázadásának tényeit említi, Nagelschmidt indulatosan közbekiált: "Mi
mást tehetett volna? A keresztrefeszített igazságot hogyan közelítsük meg, ha Pilátus latrai õrzik azt ellenünk?" Kolhaas virágvasárnapos képét Nagelschmidt a húsvétival folytatja. S már emelt régióban iramlik a gondolat, mert Kolhaas még magát képzelte Jézusnak a jeruzsálemi bevonulásra utalva;
Nagelschmidt viszont már általánosít, elvonatkoztat. Nem is barátját, hanem az általa képviselt igazságot látja a kereszten. Kolhaas és Nagelschmidt szövege távolságban is egymásba feszítve közvetkezik egymásból. A képek visszautalnak, miközben új minõséggé emelkedve új gondolatok indukálódnak.
Nagelschmidt monológja további részében az Igazság kálváriájának stációit kibontja. "Lepecsételt sírjából a jogot miként lehetne kiszabadítani a farizeusok hadának szétverése nélkül? Ügyész úr! A mi legfõbb igazságunk, akinek templomokat építettünk, talán békével és alázatos folyamodványokkal
járult Kajafáshoz, avagy a júdások elébe? Egyszülött fiát az Isten nem földindulással és kõsziklarepesztéssel szabadította ki s emelte magához? Egyetlen utat jelöl ki nekünk a császár? Egyetlen járható útként - a járhatatlant?"
Abban is erõs Sütõ András színpadi nyelve, hogy a profán
beleszövõdik a biblikusba. Siratnivalóságában is nevetséges képekkel értelmezi a világ mûködésének abszurditását.
Müller Ferenc érveiben például: "Hogyan mentsük föl az embert, ha nem tartjuk számon a vétkeit? A társadalom olyan, mint ... a libamáj a tepsiben! Ha nem figyelik, odaég."
Gyönge elõadásban, magamutogató színész szájában ez poénként hangzik, a közönség pedig önfeledten tapsol és kacag. Sütõ András gondolatának mélyére hatolva azonban a pontos értelmezés felfedi: nem a libamáj égésén, hanem a társadalom felügyeletén, ellenõrzésén van a hangsúly. Vagyis: a mord
társadalmi helyzetet a tepsi-kép oldja ugyan, de a pontos értelmezés egyensúlyt teremt. Müller hasonlata groteszk; képe a hatalom észjárásának abszurditását sugallja. Másutt mindez párbeszédben jelenik meg. Müller Hersét faggatja a lovak sorsáról: "A választófejedelem a lovak szerelmese. Tehát a
lovakat kell megsajnáltatnunk. Verték a lovakat?
HERSE: Engem vertek!
MÜLLER: Az más. A lovakat bántották?"
Ismét a világ abszurditása tehát: a lovaknak nagyobb becsületük van, mint az embernek. Porszemnyi momentumokban és tágabb méretekben a világ azonos. Ha az urak Hersénél
a lovat többre becsülik, ugyan miért kellett volna az ítélethirdetésnél jelen lennie a választófejedelemnek, különösen, ha a császár vendégeskedik nála? Nyelvi, képi, drámai helyzet; gondolat és világkép Sütõ András világában pontosan illeszkedik. Ez a koherencia a teljes trilógiát és további
prózai munkáit is jellemzi. Az Egy lócsiszár virágvasárnapja Sütõ András munkásságában fordulópontot jelent.
Cs. Szabó László jegyezte meg: "a Csillag a máglyán (1974) akár dialógus, akár felépítés szempontjából remekmû". A trilógia komponáltságával kapcsolatban említettük: Sütõ Andrásban
elõbb a Kálvin-dráma született meg, ám elõbb írta meg az Egy lócsiszár virágvasárnapját. Hogy Sütõ András milyen belsõ küzdelmeket folytatott a gondolatok tisztázásáért, a Lócsiszár zárójelenetének és a Kálvin-dráma indító mozzanatának összevetésébõl is sejthetjük. Amikor Müller Ferenc Kolhaas
halálos ítéletét ismerteti, hozzáteszi: "A hang az enyém volt - a döntés a császáré." Szervét drámaindító monológjában felidézi a párizsi zavargások okát. "Az egyetemi ifjúság Copus rektor urat ünnepli, nem tudván, hogy hatalmas erejû székfoglaló beszédét a rektor mással íratta: Kálvin Jánossal. A
hang az övé volt, de csak a hang, az eszme, a mindent felforgató Keresztény bölcselet az ablakban mélázó vulkáné (Kálvinra mutat)." Amott Müller a rosszra, a pusztítóra vonatkozó eszközemberség képe, itt a hitújító forradalmas gondolatot adta Kálvin Copus rektornak. Egyikük a hatalmat szolgálja
ki, a másik küzd - az újért? A hatalomért? Azt majd késõbb látjuk meg. Szervét lelkesült beszámolója már jelzi az életre-halálra tartó küzdelem drámai kérdéseit.
Emberi, baráti, diáktársi kapcsolat sugárzásában indul a dráma, s hozzá: Szervét különbnek látja magánál Kálvint, mi több: a
mártíriumig jut el, amikor az elsõ jelenet végén Kálvin szerepét magára vállalja, és a Hitnyomozónak magát adja föl. S az is emberi és írói finomság, hogy e szerepvállalásban Szervét már a restitutiót is említi, mert az egyházat alapjaiban akarja megtisztítani; Kálvin elképedésében (?),
megrettenésében (?) csak annyit mond: "megbolondultál". A párizsi kép természetesen az írói képzelet teremtménye. S mint dr. Békési Andor teológiai elemzésében is olvashatjuk: még ismerõsi kapcsolatban sem álltak. "Ám, egy alkalommal Párizsban Kálvin szinte életét kockáztatva, találkozást ajánlott
fel neki, de Szervét nem jelent meg." (Református Egyház, 1976. április 1.) Sütõ azonban nem vallástörténész, hanem drámaíró. A kiegyensúlyozottság, a dráma ereje, majd tétje s Szervét halála csak ebben a bonyolultságban juthat fel a tragédia magasába. Filológiai igazság helyett az emberi és
mûvészi hitelt és drámai érvényességet tartotta elsõdlegesnek.
Genfi vitájukban Kálvinnak tehát arra is emlékeznie kell, hogy amikor Szervét életét kockáztatta, megígérte azt is, amiért sorsdöntõ harcukat vívják: a megújító tételeket. Kolhaas-szal kapcsolatosan említettük az édeni világot,
a törvényben hívõ családi boldogságot, amelyet szeretne visszaszerezni. A Csillag a máglyánban ez az idill mélyebbre és beljebb a láthatatlan szférába húzódik. Szervét álmodik; számára ez "tenyérnyi édenkert-maradék". Álmaiban gyerekkorát idézi: "Én a királynõvel csak álmomban beszéltem.
Aragóniában jártam újra valahol a Pireneusok lábánál, folyó mentén, azt hiszem a Gallego volt, röpdöstem, az Aneto csúcsról nagyapám házára szálltam Villanovába, mert szárnyam is volt, Ikarosztól kértem kölcsönbe, mikor megláttam Margitot." Írói remeklés, ahogyan a szervéti élet filológiai
motívumát Sütõ András lírai hevülettel, önnön gyermekkorában is elmerülve, a Bretter György által jelzett Ikarosz mai arcát is felidézi Szervét látomásában. "Nem volt individualista, nem volt magába hulló, egyediségét abszolutizáló, csak önmagában és önmagáért létezõ gyermekember. Másfajta
emberség villant fel benne: a tiszták kérlelhetetlensége, akkor is, olyankor is, amikor a teljesség, a humánum még csak utópisztikus vágynak tetszik csupán."
Szervét portréjában a görög mitológia egy másik hõse is felmerül, a Tûz-õrzõ Prométheusz. Akinek Illyés Gyula ajánlja "elismeréssel"
gyermekkorának istenközeli lángjairól való emlékezését. Szervétben él a prométheuszi elszántság is, hogy õrizze az égbõl ellopott tüzet. Gyermekkori emlékét idézi: "Villanovában a nyitott kandallót szerettem esténként bámulni. Hatalmas tûz égett benne. Mit bámulsz, gyermek? Õt nézem, mondtam
anyámnak. Hallottad a tüzet énekelni? Néha, mikor leszakadt, eldúdolt nekem egy egész kis antifónát. Gaude et laetare Virgo Maria." Az ikaroszi szárnyak és az istenektõl lopott tûz vezeti Szervétet további életében. Nem romantikus zseni tudat lobog benne, hanem emberi gyötrõdések között él: "Lehet
vajon az álmot büntetni?" - kérdezi, mire Kálvin: "Ez már a félelem hidegrázása. Fél a kritikától, mégis olyan könyvet ír, amelyre tüzet kiabálnak. Fél a hatóságtól és akasztottakat boncol. Fél a pápától, miközben élesen támadja..."
A Csillag a máglyán ereje és monumentalitása abban áll,
hogy Kálvin és Szervét küzdelmének emberi pillanatait is megmutatja. A drámát, a drámákat önmagukkal - "gondolkodom, tehát félek" - vallja meg Szervét diáktársának. Emberi dráma, mert félelmei ellenére vállalja az elhurcoltatást. Szervét portréjához tartozik, ha Kálvin gondolataival egyetért,
akkor õ is írhatta volna Copus rektor szövegét. Talpig erkölcsi lény - mondhatnók róla, de a tárgyalási képben Sütõ András emberi gyöngéjét is jelzi Szervét elhurcoltatásának okaként. Szervét megvallja Orynak: ifjonti becsvágy és irigység is vezette, amikor a fegyveresek kezére adta magát.

De milyen cinikus színjáték következményeként? Engedély nélkül fegyveressel tör be a Hitnyomozó, mire Kálvin tiltakozik. A belügyér kiállítja az okiratot, mert "a papírt igazítják a valósághoz", emberét kiküldi, pecsétes irattal jöjjön vissza. Így megfelelõ, így már törvényes. Milyen világ ez?
Képtelen, mert a világ nem azonos azzal, aminek mondja magát. Történet a hatvanas évekbõl: Bözödi Györgynél homoszexualitás vádjával házkutatást tartottak, majd bebörtönözték. Sütõ András közbenjárására kétszer is kiengedték. "Érdekes, hogy Bözödit homoszexualitással vádolják, s mindig a könyveit,
jegyzeteit szedik össze és kobozzák el" - tiltakozott a felsõbbeknél. Hasonlóképp a Csillag a máglyán házkutatási jelenetében ennek a képtelen diktatúrának az észjárása mutatkozik meg:
"HITNYOMOZÓ: Tudják, miért viszem el ezt a könyvet?
KÁLVIN: Mert eredetileg mindig lõfegyvert
keresnek."
Remekmû - írta a drámáról Cs. Szabó László. Valóban: Sütõ András úgy komponálta a dráma jeleneteit, hogy Szervét és Kálvin viszonya többször is akkor változik, amikor Kálvin nincs jelen. A párizsi barát már nem azonos régi önmagával; értesülünk Orytól. S ezt nem öncélúan, az
információ szintjén tudatja Szervéttel. A vallató félelmes mesterségbeli-dramaturgiai csavarként is hozza tudomására: hogy Szervét az új tanoknál még újabbakat hirdet - ezt Kálvintól tudta meg. A leveleket, bizonyítékokat a genfi egyház feje juttatta az inkvizíció kezére. A barátian megosztott
gondjait!
Ami az elkövetkezendõ küzdelmet, Szervét helyzetét jellemzi, azt Ory pontosan definiálja: "Ön nem ellensége Kálvinnak, hanem annál is rosszabb: ellenzéke."
A dráma építményében boltívnek tekinthetjük Kálvin és Szervét elsõ genfi disputáját. Az elsõ felvonásban Szervét
vallott gyötrelmeirõl Kálvinnak; most ahogyan Szervét váratlanul, tépetten, batyuval betoppan, a genfi egyház vezetõje szól hozzá esendõen: "Eredj innen, ahová magam is kényszerbõl és borzadállyal jöttem." Magánemberi tartózkodás. Kálvin is szívesebben írna és dolgozna könyvtárszobájának
magányában, de õt is a szolgálat vezeti! Illyés Gyula képével a protestáns hit várának mondhatjuk Genfet, olyan, mint a Tisztákban Montségur, a kathárok bástyája. Kálvin Perellaként is, a Vár megtartásával Istent szolgálja. Sütõ András politikai realitások között mutatja Kálvin helyzetét. Kívülrõl
is támadják Genfet és belül is "ellenem lövöldöznek". Kettõs szorításban kell tehát az intézményes hitet megtartani. "Háború folyik ellenünk. Vallásháború kezdõdik, Isten tudja, mi lesz a vége." Bizonytalan tehát Kálvin helyzete. A vallástörténet azt is fejtegeti: Kálvinnak sose volt egészen
kezében a hatalom. A megmaradásért folytatott küzdelemben szigorú rendeletek szabályozzák az életet. Szervét szinte vádbeszédben sorolja Kálvin államának belügyi terrorját. "Tilos a feltûnõ ruházat, lányokon a selyem és a bársony; tilos a fehér bor is, mely a vörösnél erõsebb, tilos fiataloknak
tiltott helyen enyelegni és újszülöttnek olyan nevet választani, mely nem szerepel a Bibliában." Majd súlyosabb tényekkel folytatja: "Kötelessége mindenkinek mindenkit figyelni, hogy az elõírtakat betartja-e. Kötelessége mindenkinek mindenkit följelenteni, ha úgy gondolja... azaz nem kell úgy
gondolnia; meggyõzõdése ellenére is köteles úgy gondolnia." Aztán: "Másvalaki elaludt prédikáció közben: a börtönben ébredt föl. Számûzött ellenfeled, Castellio bibiliafordítását dicsérte valaki: számûzték õt is. Valaki téged képmutatónak nevezett: kivégezték."
Erre Kálvin: "kényszerûségek
- a reformáció nevében". Mert: "védekeznünk kell". Amikor a Protestáns Szabadegyetem keretében 1979 májusában Mönichkirchenben a Csillag a máglyánról kerekasztal-beszélgetést rendeztek, annyi szempont között az is szóba került: a Jézusban fogant szeretetet eldobta a reformáció, s az ortodoxia lett
uralkodó. Vajon a Jézusban fogant szeretet vér, áldozat nélkül diadalra juthatott valamikor is? Az Egy lócsiszár virágvasárnapját elemezve jeleztük: Sütõ András az egyetemes és a magyar történelem összefüggéseire is utalt, s a "Kard és Szeretet" kálvini és genfi kérdéseivel kapcsolatban is
végiggondolta azt. "Vajon Szent István nélkül a krisztusi szeretet mire jutott volna - pontosan a magyar nemzet esetében? Én azt hiszem, roppant bonyolult kérdés, nem lehet egyoldalúan megítélni, sem egyiknek, sem másiknak teljes igazságot szolgáltatni. S miként a Szervét-Kálvin esetében sem
lehet, mert szükséges a fegyver is, a kényszer mutatja, a történelmi kényszer, szükséges ugyanakkor ez a poétikus és naívan nyitott mellû szembeszegülés is. A kettõ mindig csak együtt képzelhetõ el..." - mondotta a tanácskozáson.
Két jelenet, amely egymásutániságában emeli Szervét súlyát s
igazolja Oryt: ellenzékévé vált Kálvinnak. Mert az igazi veszély nem maga Szervét, hanem ahogyan Annus József is megállapítja a Tiszatájban: "nevében mások esküdtek össze, tehát jelképpé nõtt". (1976/2) Perrin és társai Genf és az egyház biztonságát veszélyeztetik. Ezt követõen a Hitnyomozó
érkezik Ory küldötteként, Szervét kiadatását kéri, s hihetnénk: Kálvin cselbõl mondja, hogy Szervét Genfben van letartóztatva. Döntése azonban véresen komoly, dramaturgiailag is pontos és hatásos, a Hitnyomozó elment. "De itt maradtak a libertinusok a könyved eszméivel" - mondja Kálvin Szervétnek.
Így nõtt ellenzékké a kóborló tüzeket álmodó jóbarát, így a dráma logikája és ezért kattan kezén a bilincs. És kattan a bilincs Kálvin kezén is.
E páros összetartozás is kifejezõdik a második felvonás zárómozzanatában. Kálvin magát is megbilincselteti és Szervéttel együtt megy börtönbe, s
vállalja a majdani hitvitát.
A dráma jegyzeteiben, egyéb módosítások mellett, Sütõ András tudatja az olvasóval: Kálvin felesége, Idelette a genfi pör idején már nem élt. Hogy mégis életre támasztotta? Dramaturgiai oka volt erre. Kálvin hatalmi és emberi természetének olyan motívuma került
így a dráma gyújtópontjába, amelyet sem ellenfél, sem Szervét nem leplezhetne le. Csakis az, aki Kálvint legjobban ismeri. Több elõadáson is láttuk, ahogy a melodrámázó megoldás érzelmes sajnálattá fokozta le Szervét és Idelette találkozását. Az asszony finom nõi-hitvesi ösztönnel, ám
intellektuális pontossággal és határozottan leleplezi Kálvint: a maga-megbilincseltetéssel szerepet játszik: "A perrinisták álma, hogy bilincsben lássanak. Hogy máglyán lássanak. De te nem velük dacolsz most. A bizonytalanságoddal tusakodsz. Nem láthatod magad, János. Soha nem néztél tükörbe.
Szakadék támadt benned. Iszonyat ül a szemedben: félelem, amit sohasem ismertél. Rettegsz valamitõl, ezért vagy oly vakmerõ, hogy bilincsben hurcoltatod magad a perrinisták elõtt... Szavad, hited, célod, igazad nem elég már. Megtoldod még egy szereppel. Egy magadra parancsolt bilinccsel. A
színészek festett vérével. János, nem méltó hozzád! Méltatlanságot mívelsz magad ellen."
Kálvin végül levetette a bilincset, és sorsa ezért is emelkedhet tragikussá.
Az Idelette-jelenetet érdemes összevetni Illyés Gyula Fáklyalángjának egy mozzanatával. Kossuth és Görgey vitája egy
pillanatra megszakad, és "Kossuthné viharzik be; kezében díszkard. Izgatottan suttog. Viselned kell! Nem lehetsz védtelen! Hisz te mondtad a jelentést, hogy elhurcoltat! Legalább ezt! Pisztolyt tûz Kossuth kabátja gombjai közé." A romantikus dráma szabálya szerint komponált jelenet. Fegyverrel,
fegyverekkel a kezében a hitves férje életéért aggódik. Az érzelmi felfokozottsággal és túlzással jelentõs színésznõ is alig tud mit kezdeni. Könnyen gyöngítheti a drámai vita súlyát, sõt a jelenet és a nemzet sorsáról folyó szócsata akár nevetségessé is válhat. Idelette is aggódik férjéért, de õ
nem rekvizitumokkal segíti, hanem eszével akar változtatni. Kritizálja, s mégsem kicsinyíti. Emeli azzal, hogy Kálvint eszmélteti: megbilincselt partneri helyzetébõl magához hû vezetõként térjen vissza a tanácsba. Illyésnél romantikus a kép, Sütõ András lélektani és realista. Idelette szigorúsága
Kálvint épp az önáltató romantikus helyzetébõl lendíti ki.
A dráma tétje a következõ jelenetben nyílik meg elõttünk: REVOCO - "hat betû menti meg az életedet. REVOCO. Ötszáz ember elõtt felmutatod a könyvet a templomban és azt mondod, kiáltod, suttogod, mindegy: RE-VO-CO. Visszavonod az
elsõ betûtõl az utolsóig" - ajánlja Kálvin Szervétnek, amikor meglátogatja börtönében. Visszautalva az elõzõ jelenetre: Kálvin levetette a bilincset, mert csak ebben a helyzetben tudja ajánlani a REVOCO-t Szervétnek. Villanásnyi és remek jellemrajz, hogy De La Fontaine "a rettegés bátorságá"-val
magánvádlónak jelentkezik Kálvin helyett. Az egykori vienne-i bíróság írnoka újabban Kálvint szolgálja, de suttogó vádaskodások veszik körül, "miszerint a vádlottal Vienne-ben egy követ fújtam volna. Tisztázni akarom magam."
Cs. Szabó László gondolatmenetét idézzük Szervét sorsának, a mû
kimenetelének döntõ gondolati és dramaturgiai fordulatáról: "Itt jön be a drámába az idõszerû mondanivaló és a legszebb üzenet, a - nem tudok más szót használni - mindnyájunknak szóló üzenet. Mert azért van egy kiútja: revoco. Én meg akarok menekülni, mint Szervétusz és nem akarom, hogy kiugorjék
a szemem - és ezt leírja pontosan a maga iszonyatában -, de a könyvet, a könyvet, azt én nem tudom visszavonni, szóval ez vonatkozik ránk, rám is, ez rám is vonatkozik, mindenkire, íróra, szobrászra, muzsikusra vagy mérnökre, akire olyant bíznak, ami a lelkiismeretével ellenkezik. Szóval a
drámának az aktuális üzenete pontosan ez, amikor Kálvin folyton azt mondja neki, hogy dehogynem, a menekülés csak pár betû: revoco. Nem, nem, én meg akarok menekülni és álnéven élni és minden, de a könyv, de hát a könyv, az független tõlem, azt nem tudom visszavonni, az visszavonhatatlan. Az, ami
az embert leteríti a drámában, pontosan ez: hogy ott hõs lesz belõle, hõs lesz a könyvért."
Az említett tanácskozáson elhangzott finom megfigyelést Sütõ András drámája kapcsán az esztétika általánosabb tartományába tágíthatjuk. A tragédia haláláról az elmúlt évtizedekben divatos elméletek
születtek. De vajon meghalhat-e a tragédia abban a korban, amelyben az egyén és közösség önmagához, nyelvéhez, szelleméhez, kultúrájához, vagyis MÁSSÁGÁ-hoz ragaszkodik, ám elvekkel, fenyegetésekkel, fegyverrel, állami rendelkezésekkel törnek megsemmisítésére?
Fordított Galilei - írta
találóan Szõcs István Szervét pörére utalóan (a kolozsvári elõadás mûsorfüzete - 1976). Valóban, Németh László drámáját is felidézi Sütõ András mûve, ellenkezõ végkifejlettel. Ugyan Galilei - a kínzások hatására - visszavonja tanait, Szervét noha retteg a tûztõl, fél a haláltól, Institútióját nem
tudja megtagadni. "Az enyém, egyedül az enyém, tehát vissza nem vonhatom. De magamat, e nyomorult porhüvelyt, nevezzék akár Szervét Mihálynak is, visszavonhatom. Letagadhatom!" Sütõ András hõse ugyan gyermeki kétségbeesésében egy ötlettel állt elõ. Letagadja a könyvet, hogy menekülhessen.
Megtagadni nem tudja, mert ez az õ belsõ meggyõzõdése, de letagadni, legvégsõ esetben az életben maradáshoz, azt igen! "Ha visszavonom: megsemmisítem. Ha letagadom, csak elválunk egymástól. Az igazságnak nem kritériuma, hogy kinek a neve díszlik a homlokán. Neked adom, sorold a mûveid közé." A
gondolat és a dráma fogaskerekeinek pontos illeszkedését mutatja Szervét ajánlata. A párizsi diákszobában vállalta: Kálvin helyett õt tartóztassák le. Most Kálvinon volna a sor. Ám nyilvánvaló: lehetetlent kér. Erkölcsi vállalások és kötelezettségek adásvételi szerzõdések szellemében nem
rendezhetõk.
A színházi elõadások - és számtalan tanulmány - egyik döntõ kérdése: tudott-e Kálvin arról, hogy Szervét nem jelenik meg a templomban? Sütõ András bölcseleti, dramaturgiai ereje éppen abban mutatkozik meg, hogy két hõsét morálisan is egyensúlyban tartja. Felületes és olcsó
megoldás tehát Szervét mártíriumát és igazát úgy hangsúlyozni, hogy a távolmaradás Kálvin vétke volna. A drámából kitûnik ártatlansága, hiszen Kálvin mondja: "Fárel jön érted." Szervét joggal érezheti: "Félek egyedül. A fanatikusaid..." Sejtése beigazolódik. E században is jól ismert cinikus
politikai manõver, ahogy Fárel intézkedik: "A fogoly - utasításomig - helyben marad." Az elõzményekbõl kiderül: Fárel nem elõször dönt Kálvin helyett - és fõként ellenében. Értelmezésünkben ez is nyomatékosítja: Kálvin is foglya helyzetének. A dráma annyi jelenkori tanulsága között az egyik
legkeservesebb: a kálvini tiltások és a szigorúság után a fáreli kor következik. Valójában Kálvin is eszköz Fárel kezében. Ezért is volt pontatlan a Csillag a máglyán budapesti õsbemutatójának értelmezése, amelyben elmaradt a fáreli intézkedés villanásnyi jelenete, s ezzel az EGÉSZ egyensúlya
bomlott meg. Ha Kálvin képmutató, megszakad a köztük levõ feszültség, Kálvin méltatlan és olcsó intézkedése Szervét tragédiáját az önsajnálat érzésével, vagyis a szentimentalizmus mázával vonja be.
Sütõ András remeklése abban is áll, hogy megmutatja: Kálvin folyamatosan küzd magában az
ellen, hogy Szervéttel harcolnia kelljen. Elsõ genfi találkozásuk alkalmával küldi Szervétet: "Eredj innen...". Utolsó, börtönbeli beszélgetésükben Szervét haladékot kér. Kálvin késõbbi idõpontot ajánl. Nem álságból. Komolyan gondolja. Ha Kálvin tudná, hogy Fárel megtiltotta Szervét megjelenését,
jelleme és a dráma is elkönnyûlne. Kálvin nem a Hamlet-beli Claudius, aki csak hatalmat akar. Kálvinnak hite van. Az Istent szolgálja. Igaza van Réz Pálnak, amikor Szervéttel összevetve Kálvinról megállapítja: "gazdagabb és emberibb". Igen, mert a diktatórikus állami és egyházvezetõben Sütõ
Andrásnak meg kell mutatni hivatalának súlyát, emberi gyöngéjét és erejét, hogy igazolja: nem jellemében, csak helyzetében különbözik Szervéttõl.
Sütõ András Kálvin és Szervét vitájában és küzdelmében egyenlõ szellemi és morális erõk küzdelmét állítja szembe; eldöntetlen a vita, "mert nem
elvek állnak szemben egymással, hanem valóság és lehetõség." (Láng Gusztáv; Alföld, 1977/6. szám) A valóság: Kálvin egyházmegtartó küzdelme, a lehetõség: Szervét szabadon a csillagokra tekinthet. Tévedés vallástörténeti mûként értelmezni a darabot, mint a kolozsvári református teológia elöljárói
tették. Megtiltották hallgatóiknak, hogy elmenjenek a bemutatóra. (Késõbb aztán a kolozsvári diákok kerekasztal-beszélgetést rendeztek a Csillag a máglyánról, amikor a tanári kar egy része a fiatalsággal együtt a dráma jelentõsége és érdemei mellett tett hitet.)
Sütõ András a genfi
"egyszemélyes demokrácia" ellenképeként emberi világot álmodik a Csillag a máglyánnal. Olyat, amelyet nem népesítenek be hitnyomozók, spiclik és álomfelügyelõk, olyat, amelyben az ember félelem és büntetés nélkül gondolataiban és megszólalásaiban különbözhet társaitól. Pálfy G. István így
fogalmazott: "nincs, nem lehet olyan rend, amely a benne élõk boldogtalanságán megszilárdulhat". (A hitvitázó - Alföld, 1977/6) A megélt rettenetek tanulságtétele két drámáját tartalmazó könyve címében Luthert idézi: "Itt állok, másként nem tehetek." Itt áll tanulságtételre, és Jóbbal mondja Sütõ
András: "ha most hallgatnom kellene, úgy kimúlnék". (I/13) Itt áll, mert másként nem tehet, mert szólni, kiáltani szükséges.
Nietzsche szerint: a görögök, hogy életben maradhassanak, azért teremtették meg a szörnyû sorstragédiákat. Sütõ András, hogy élni tudjon, közösségivé avatja magában
sorsjelentéseit. Õrá is igaz az, amit Pilinszky János pontos aforisztikus tömörséggel Németh Lászlóról mondott: Õ maga a dráma.
Az idõ pedig dermedt és moccanatlan. A Most tehát elégtelen, s miként Bretter György írta, az itt és mást parancsának ideje érkezett el. Az ITT: az idillizáló
jelen, a mitologizált nacionalizmus. A MÁST: az ÁLOM, ami az ITT hiányából következik. A közöttük feszülõ szakadék: a megélt dráma. S ez a szerzõ - õ maga.
Schickelsberger Kálvin könyvébõl tudjuk: a genfi gyerekek Kálvin nevének hangzósságát csúsztatva "Káin! Káin!"-t kiabálva gúnyolódtak.
Szójáték - jellemjáték; mondhatjuk Sütõ András drámatrilógiájának ismeretében. Ám hogy Káin és Ábel drámáját megírta (1977), ezt mélyebb okok magyarázzák.
Angliában már a német parasztháborúk elõtt dúdolgatták: "Míg Éva font és Ádám ásott, nemesurat ugyan ki látott?" Igazságos idõk
eljövetelérõl, egyenlõségérõl ábrándoztak a reformáció harcosai is, és gondolataikban, dalaikban és harci buzdításaikban gyakran idézték a föld teremtésének kezdetét. Az Egy lócsiszár virágvasárnapja és a Csillag a máglyán után Sütõ Andrást a kezdetek is talán ezért foglalkoztatták. Amikor még
Intézmény sincs, a helyzet sem különbözik. Csak a természeti õsállapot létezik: lenn az ember - fönn az Isten. Éva font, Ádám ásott, de érzésük, indulatuk ugyanaz volt-e a Fennvalóhoz? - kérdezi Sütõ András, s az emberiség elsõ családjának drámáját monumentális mítoszértelmezésben egyenes
tragédiaként álmodja újjá.
"Ábel és Káin modellértékû magatartásának a szembesítése az etikai-esztétikai kapocs - írta Kántor Lajos. Hatalom és szabadság viszonyát itt az elsõ lázadásig, illetve az elsõ megalkuvásig követhetjük - visszafelé az idõben." (A tiltakozás metaforái - Korunk,
1978. 11. szám)
A trilógia elsõ két részében hit és cselekvés kudarcának határait kutatta - társadalmi összefüggésekben. A Káin és Ábel az õsi helyzetet mutatja - az elsõ társadalmi közösség, a család körében játszódik az emberiség elsõ gyilkossága, amelyet az elkövetkezendõ évezredekben a
cirkuszban legyilkoltak, a keresztre feszítettek és bitó alá vitt és gályára hurcolt, máglyára és haláltáborokba küldött százezrek és milliók mártíriuma követett. Görömbei András monográfiájának a Káin és Ábelrõl szóló fejezete, a Bibliától Erasmuson és Baudelaire értelmezésén át a jelenkorig
gondosan áttekintette és igazolja: mennyire új és mai hangoltságú, ahogy Sütõ András a mítoszt értelmezi. A mítosz századunkban is visszatér. Szondy Lipót Káin tanulmányait persze nem igazolhatjuk Sütõ András darabjában. Beckett Godot-jában is feltûnik a motívum. De az erdélyi irodalomban is
felbukkan. "Ábelt Káin - a jóságot a rút / Vadság megölte, s a nap elborult. / A testvérkézben megzúdult dorong / Zúz, csapkod most is, átok s kín jajong..." - írta 1927-ben Tompa László Ábel számonkéretése címû versében. Áprily Lajos Ábel füstje címû négysorosa így hangzik: "Tudod-e, Ábel
füstjébõl mi lett? / Nézd azt a selymes, szõke Jelleget. / A Káin füstje? Mint szenny és korom / Ott feketül a hûs világ-romon." Politikai érzelmekkel felfûtött értelmezését is megtaláljuk. Az 1945. augusztus 5-i kolozsvári sortüzet követõen Kacsó Sándor a "nacionalizmus Káinja" és a
"szabadságmozgalmak Ábele" metaforákkal jellemezte a mindennapok feszültségeit a Világosságban.
Kosztolányi Dezsõ Káin novellájában a kegyetlen földtúró életet élõ Káin úgy érzi, heverészve pásztorkodó öccse akadályozza meg apját abban, hogy õt elsõszülött fiaként szeresse. Az elbeszélés
Ábele "mosolyogva és alattomosan" lopózik Káin földjére, összetiporja a barázdákat, botjával leveri az éretlen gyümölcsöket. A földjét, életét védõ Káin öli meg Ábelt. A gyilkosság után Káin gyarapodó családjával boldogan él, még százéves korában is "egyenes volt, mint a cserfa". Németh László
Bodnárné címû darabját úgy értelmezte: "Káin Ábel szeretne lenni."
Tamási Ábelét ne feledjük az eredet- és névkutatásban sem. Regényhõsének neve a bibliai áldozattestvérre is utal: Ábel. A regény megjelenését követõen egy cikkében Tamási említi is. Ábellel képzeletbeli beszélgetést folytat
a szerzõ (Ábel húsvéti üzenete c. publicisztika - 1933), s ebben regényhõse a "kopasz ólálkodók, fekete arcu orvvadászok" kapcsán megkérdezi illetõségüket: "- Ezek testvéreid - feleltem neki. - A te áldott mostohatestvéreid, a Káinok, akikkel egy kenyeret kell enned, akikkel egy földön kell
aludnod, akikkel együttesen kell neked dicsõséget szerezni ennek a nagy családnak, ennek az õsrégi küzdõ famíliának, amelynek elõneve Bálek, és családneve Magyar." Az olvasás pillanatában vélhetjük, az Erdélyt "kézhez vevõ" népre utal Tamási, de aztán kifejti a rövidítés értelmét, amely az
úrhatnám romlás szellemét jelenti - nemzeten belül.
Irodalmi motívumoknál azonban fontosabb a személyesség. Ady Endrére is utalhatunk. Káin megölte Ábelt címû versével talán Sütõ Andrást is jellemezhetjük. "S Káin megölte újra Ábelt: / Megöltem magamat. / ... Nincs senkihez közünk / S te
nem adtál elég erõt / Uram, hogy ketten legyünk eggyek / A te arcod elõtt. / ... Megöltem magamat, / Mert furcsák voltunk kettesen: / Fogadj Jehovám, két-eggyünket / Értõn és kedvesen."
Magában támasztja fel a kettõt, Ady (a káini szerepben) a gyilkosság okát ("furcsák voltunk ketten")
homályban hagyja. Sütõ András tragédiája az Egyet ketté bontja.
Feledhetetlen a kolozsvári Káin és Ábel elõadás indító képe. A sötét színpad bal oldalán a felülrõl szûrt fényfolyosóban felvillan az égre tekintõ és széttárt karjaival a Magasságnak hódoló Ábel (Héjja Sándor), és mögötte
szétvetett lábbal, kezét ökölbe szorítva, hunyt pilláival dacosan a földre tekintõ Káin (Csiky András). Harag György szoborrá merevített színpadi látomása monumentális képben fejezte ki az emberi összetartozásban is a különbséget. Kolhaas Mihály azt mondta Luthernek: gyermekét az árvaság "a
térdeplõ reménységbõl a fölegyenesedett reménytelenséggé fogja nevelni." Sütõ András mitológiájában kettéválik a gyemeki sors: Ábel a térdeplõ reménység; Káin a fölegyenesedett reménytelenség. Ábel: "Amikor összeverekedtünk és megszúrtalak a késsel, a gyógyulásodért imádkoztam és áldoztam
mindennap. Nem, nem akartalak megszúrni, mondtam magamban minden pillanatban és rettenetesen féltem, hogy meghalsz." Múltbeli tényeket idéznek, s kitûnik: Ábel az agresszívebb! Verekedtek; Ábel volt, aki szúrt. S a dráma folyamatában, (a színpadi jelenben) az is igazolódik: Ábel erõszakosabb. Ábel
állon üti Káint, mert az a poharához nyúlt. Aztán újra. Káin nem üt vissza. A mitológiai õsködben az eszközember természetére utaló elsõ jelek: fölfelé a megbízhatóság ábrázatát mutatja az Istennek, s cserében a biztosítottság erejével "környezete" fölött gyakorolja hatalmát. Péter Orsolya Sütõ
András drámáit tárgyaló munkájában (Csillagok a máglyán) okkal írja: "Az elsõ anya nem a dacos, lázadó, kemény Káin arcát látja riasztónak, hanem a folyamatosan megalkuvó, s ezért beszûkültté, kegyetlenné váló Ábelét." Ábel agresszív és kihívóan magabiztos is. Magabiztos, mert az Isten "az én
pártomon áll. Nem te léptél vele szövetségre.
KÁIN: A félelem nem szövetség.
ÁBEL: A hûség nem félelem.
KÁIN: A rettegés csupa hûség.
ÁBEL: Az alázat nem félelem.
KÁIN: Az alázat: gyalázat.
ÁBEL: (egy távoli, majd közeli dörrenés) A villámaival sújt le.
(Megretten, s a földre tepert Káin fölött mozdulatlan)
Az Úr van a közelben.
KÁIN: Kókuszdió.
ÁBEL: Az Úr közeleg.
KÁIN: Kókuszdió."
A testvérek birkózása és szóviadala a drámai helyzet kibontásának lélektani remeklése. Pofozás után birkóznak, de ismét Ábel
kerekedik felül! Fizikai fölényének és erejének bizonyítása közepette Ábel váratlanul megriad. A dörrenés nyomán a legmagasabb jelre gondol, s a hódolat érzésével telik el. Valójában egy kókuszdió pottyan le a fáról; Káin csitítani próbálja testvérének szolgai alázatát. Gálfalvi Zsolt fontosnak
tudja a momentumot, "a kiismerhetetlen hatalomtól való félelem igájában élõ ember ott is veszedelmeket és áthághatatlan szabályokat lát, ahol nincsenek. Azaz: az embertelen hatalmat fenntartás nélküli elfogadója tovább torzítja, még fenyegetõbbé és még embertelenebbé teszi". (A humánum mitológiája
a színpadon I-II. A Hét, 1978/26-27. szám)
Abban is különbözik a két testvér, hogy Káin látni és ismerni akarja az édent, Ábel nem is óhajt hallani róla. Ahogy Pécsi Györgyi írja: Ábel a föld embere, a paradicsom nem foglalkoztatja. (Napjaink, 1989. június) A sosem feledhetõ múlt nagyon is
emberi óhajokat, vágyakat és igényeket tartalmaz.
"KÁIN: A jogainkat ne felejtsük el.
ÁBEL: Ez pedig istenkísértés.
KÁIN: Istenség a joggal nem fér meg közös égbolt alatt?
A lábbal tiport jognak puszta fölemlegetése istenkísértés?
ÁBEL: Az Édent elveszítettük."

Mûvelõdéstörténeti háttérként Sütõ András gazdag ismerettel teremti meg a dráma auráját, s ebben hõsei mai idegrendszerrel perelnek és küzdenek egymással. E sóvárgott éden pedig: az emberhez méltó élet álma. Káin kéri anyját: meséljen az édenrõl; Ábel ellenzi: "Jobb, ha elfelejti."

Édene tehát nagyon is evilági. Az õ metaforikus világképében a paradicsom az az állapot, amelyben ember emberhez méltó életet élhet. Hiánya pedig: a kiûzetettség állapota.
Madách drámakölteményét, Az ember tragédiáját, gyakran említik a Káin és Ábellel kapcsolatban. Mindkét drámában az
édent keresik a Paradicsomból való kiûzetés után. Ahogyan Hubay Miklós jegyzeteiben és elõadásaiban gyakran megjegyzi: a drámában homályos és nyílt utalásokban újra és újra feldereng az éden képe. Ádám is az elveszett édent keresi a nagy utazás során; "Az édenkert egy késõ sugára" - mondja a
Falanszterben, amikor Évát megpillantja.
Káin az édent a jog, a meg nem alkuvás, a bátorság kristályfáival benépesített tartományának képzeli. "Paradicsom nagy kertjében..." - idézõdik a kamarási gyermekkori éden, s a Káinnal megélt keresésben talán Tamási Áron Zöld ág címû regényének
ifjonti hõse, Lengõdi Jáczint alakja is felsejlik, amint éppen elindul az édent, vagyis Zongota völgyét felkutatni. (Errõl a mesés világról Jáczint apja, Lengõdi Gergely idézi fel az elveszett csodálatos tartományt. Amelyben Ábra és Jozéfa mellett Ká Károly a kígyó képében, mint legényember
rontotta meg a bûntelen tisztaságot. Mert Ábra "igen szeretett segíteni abban az Istennek, hogy ne csak a Zongota völgyében, hanem az emberi szívben is minél szebben meglegyen a Paradicsom.")
Éva belenyugodott az éden elvesztésébe, mégsem feledi. Az ábeli lemondás nem él ugyan benne, de a
visszatérés vágya elapadt a szívében. Éva feledni akar, de nem tud; Ádám folytonos pityókos monológjait pedig akár a drámától független vallomássorozatnak is tekinthetjük. Ádám kiábrándult és keserû: - "Itt vagyok, Uram. Én mindig itt vagyok, hallásközelben, ütésközelben, fojtásközelben,
Szamáel-közelben, eltávolodtam én Tõled? Az egérlyukban is megtalálsz."
Ádám magába-hullottságában az Istent is úgy dicséri, hogy a porszem fájdalma, s nem a magasságos mindenható ereje hallatszik belõle. Ez a párhuzamos monológtechnika ismerõs: a Csillag a máglyánban a szószéken prédikáló
Kálvin mellett Szervét a börtönben marasztottan méltó vitáért eseng és könyörög; mindkettõjük szózata szenvedélyes felfokozottságban hangzik. A Káin és Ábelben az Úr ellenpontoz; ahogy Ádám mormogja a maga imamalmát, gyöngíti, ironikusba fordítja Ábel lelkesült, odaadó dicsõítését. Ádám
monológjaiból kitûnik: õ látja legpontosabban a világot. Olyan színházi értelmezés is rejlik a mûben, amely szerint Káin és Ábel drámája Ádám látomásaként, kommentárjaival kísérve jelenik meg.
Káin "a világmindenség legelsõ fölvetett fejû embere" - írta tanulmányában Gaál Ernõ (A "felemelt
fõ" dramaturgiája és filozófiája - Korunk, 1978/6). Megállapítja: Sütõ András mûvében Byron Káinja vissza akar térni az édenbe, az Isten mûvét, a paradicsomi rontást "õ akarta így, s õ a jó". Lucifer ellen-Istenként erõsíti "értelmedet ne tûrd, hogy zsarnoki / fenyegetések hitbe kényszerítsék /
... töprengj és tarts ki - s oly belsõ világot / formálj ki, hol a külvilág nem ér célt." (Eörsi István fordítása) Sütõ András Káinja az egyetlen a családban, aki ragaszkodik az édenhez. Ez azt is jellemzi, hogy még csak vitába se száll az Úrral. Mert nem tekinti urának; "Én vagyok a magam istene"
- mondja Arabellának. Belsõ fény ragyog benne; egyszerûbben: ember szeretne lenni. Ábel csupán egyszer lázad az Úr ellen, amikor az Arabellát kéri. "Az életemet igen - és megfullasztalak Ábel testének, csontjainak, szívének füstjében, de õt nem. Uram! Nem enyém, nem tiéd: eljövendõ gyermekeink
anyja. A holnapé. Miként a tegnapot, úgy a holnapot sem kérheted tõlem. Nem követelheted!" - mondja Ábel. Olyan erõs tiltakozás ez, hogy Arabella ébredezve hallván az idézett szavakat, "Káin"-t mond.
De: "Ábel pörölt az Istennel".
A darab tüzetes vizsgálata során kitûnik: Ábel nem
elõször ellenkezik. Önös-birtoklási vágy is jellemzi: "A legszebb gödölyéket kell most feláldoznom. Elvárja tõlem, de sajnálom tõle. Pedig õt illeti: mégis elvitatom tõle." - mondja Ábel. Ebben a vallomásban, a dráma elején, önzõség munkál. Odaadó áldozatkészsége áltatás is, mert elvitatja a
gödölyét az Istentõl. Alázata pillanatnyi, a jelené, de Arabella számára több, mint szerelmének tárgya. A romlatlan jövõt, a majdani gyermek anyját is látja benne. Több más motívum mellett ez az az emberi és drámai érv, ami Káin fájdalmát áthatja Ábel halála fölött. Mert a holnap ígérete benne él
Ábelben, térdeplõ mivoltában is.
Alázatában nem a számítás vezeti, inkább az életörömben fogant hála lakozik szívében. Marosi Péter okkal utal erre az elemi érzésre, ami "A túlélés okozta belsõ kielégülés. Mennyire értjük, érezzük Ábel boldogságát mindannyian, akik annyi borzalmat élhettünk
már meg és túl ennek a századnak; világháborúknak és békés, mert nagyiparilag szervezett emberirtásoknak, gázkamráknak, szõnyegbombázásoknak, lágereknek és deportálásoknak." (Világ végén virradat)
"Hát élek!" - ez az elemi öröm bukott ki Lengõdi Jáczintból is, amikor Zongota völgyét keresve
a patak vize elragadta, már-már odaveszett, de egy döglött kecske tetemébe kapaszkodva partra küszködte magát. "Hát élek! Ez volt az elsõ szó, amely felbuzgott benne; s úgy buzgott fel, mintha csakugyan a legelsõ szó lett volna, amióta erre a világra született..." - írja Jáczint újjászületésérõl
Tamási Áron. Ez az élet-sóhaj is áthatja Sütõ András Ábelének erõs ujjongását.
Ádám emlékeztet Nagy László Ég és föld címû oratóriumának Atyájára, akihez Fiai így szólnak: "Fogóddz a borosüvegbe, a sörösüvegbe, / felelned nincs már miért, neked mindent szabad", Káin eltûnését követõ
fájdalmában, butykosából bátorságot kortyol, és kérdésekre foglalt vádbeszédbe kezd az Úr ellen: "...bátorkodom Tõled megkérdezni: mire szántad az emberi térdeket? Térdeplésre vajon? Mire szántad az emberi nyelvet? Könyörgésre vajon? Mire szántad fejünket? Hogy lehajtva hordjuk? Az egyenes tartást
a megalázkodás görbedtsége végett? Testünk hajlékonyságát a hajlongás végett? ... Közülünk az egyik nem ismerte a félelmet, és megölted õt. Káin fiamat, titokban a kedvesebbet, az én búzakalászomat. Gyûlöletesnek nézted a fölvetett homlokával? Pártütõnek a némelykor összevont szemöldökével? Csak a
te szemöldököd rándulhat villámként: a mienk örökké sima legyen és örömtõl repdesõ?"
A dráma bölcseleti-szellemi rétegeit boncolva Kántor Lajos Az ember tragédiájával párhuzamos motívumokat említ: "Van igazság abban, hogy Sütõ Ábelje Madách Ádámjával rokon, amennyiben a túlélés parancsát
teszik mindketten magukévá. De ne felejtsük, hogy Az ember tragédiájában Ádám bizonyos színekben Luciferrel együtt lázad, õ tehát Káinban is folytatódik, s nem csupán vér, de részben vérmérséklet szerint is. Káin személyes tapasztalata, melyet az elveszített Éden falainál szerzett, összecseng Ádám
történelmi útjának tanulságaival, következtetéseivel:
ÉVA: Amikor ezt mondod: nem félsz az emlékezet hiénáitól? Apád nyomdokaiba lépve nem fojtogatod majd a kígyókat?
KÁIN: A többért talán elfelejtem azt, ami kevesebb.
ÉVA: És amit láttál... amirõl azt mondod, hogy láttad:
több neked?
KÁIN: A keserûségemnél több és talán fontosabb is.
ÉVA: Istenem. Ez is lehetséges.
KÁIN: Nincs más utam. Csak ahol a lehetetlen.
ÉVA: Bárcsak melletted állhatnék az utad végéig. Hogy segítenélek...
A Sütõ-dráma Évája, épp az idézet tanulsága szerint
is, mint óvó, megtartó erõ lényeges tulajdonságokat õriz a Madách megírta Évából. Az "örök" Éva ugyanakkor Arabellában is folytatódik..."
Ahogyan egykor Éva engedett Sámsielnek, a bûnbeesés olyanképpen ismétlõdik meg Arabella sorsában is, amikor elcsábul az ábeli szép szavaktól. Kántor
Lajos gondolatmenetét követve különbségeket is felfedezhetünk. "Próbáljunk belenyugodni akaratába" - mondja Káinnak Éva a dráma elején, s ez a beletörõdõ, megadó természet jellemzi Madách Éváját is. Ám amikor a harmadik jajkiáltásban a gyermekek dárdával csapnak össze (a harc nemében is komolyodik
a küzdelem, hiszen korábban birkóztak), Sütõ Évája phaedrai indulattal fiai pusztulását kívánja, de valójában az Úrra támad végsõ elkeseredésében: "Agyvelõvel trágyázzátok a földet, hogy termékenyüljön, jó búzát, gyümölcsöt teremjen - teremjen, de kinek, te közönyös Úristen, aki mindezt felülrõl
nézed? Biztasd õket, Uram! Egymás torkát harapják át végre, hogy eltemethessem õket. A gyermekeimet, Káint és Ábelt." Elemi emocionális indulatok dúlnak Évában; sistergése pillanatnyi, mert az idézett monológot követõen már Káint így figyelmezteti: "Szülõgyalázó szavaiddal nem félsz az Istentõl?"
Tébolyig fokozott lelkiállapotot élt Éva, amint Ábel is megvallja: Arabelláért "akkor eszemet vesztettem". A drámaíró lélektani remeklése ez, mert így vezeti majd Arabellát abba az állapotba, amelyben nem tud imádkozni Ábellel. Arabella tehát Káinhoz való ragaszkodásában lázad az Úr ellen. Azzal
lázad, hogy hallgat, s nem dicsõít. Zsarnoki idõben a némaság is a lázadás egyik változata. Hódolatok, hozsannázó tirádák és udvari költészet korában az összeszorított ajkak is cselekvésszámba menõ, tetterejû gesztusok.
Amikor Káin lesújt a kõvel Ábelre, az Úr zsarnoki akarata ellen lázad.
Arabella sorsa ezért nem teljesedhet be az isteni elrendelés szerint. Káin a földi emberi méltóság törvényének nevében gyilkol. "Alázat és méltóság között nem lehetséges békés együttélés" - írja a dráma bölcseleti tanulságaként Gáll Ernõ. Káin gyilkossága valójában - Spiró György kifejezésével -
"A Diktátor-Isten fennhatóságát" ("Inkább a nyugtalanság..." - Új Tükör, 1987/24) akarja megsemmisíteni, a szolgai hûséget. A kétségeit is említõ Spiró György elismerte: "A dráma dialektikája lenyûgözõ és szorongató, keserves emberi tudás csap ki belõle kétségbeesetten." Valóban, gondolatilag
pontos és feszes a dráma; Káin a zsarnokság ellen lázad, gyilkol, de megmenti Arabella életét, ám tettével maga is bûnössé, zsarnokká válik. Akár Kálvin Szervét Mihály elpusztításával. A drámák kapcsolódnak egymáshoz. Az Istentõl elcsent prométheuszi tûz, melyet Szervét álmaiban láttunk lobogni,
lám most Káinban csap fel újra. A trilógia harmadik darabjában pedig már arra eszméltet az író, hogy e konok belsõ tartás is végzetes lehet, pusztításhoz, bûnhöz vezethet.
A gondolati és dramaturgiai egyensúly megtartásáért Sütõ András árnyaltan jelezte: Kálvin el akarja kerülni Szervét
máglyára küldését. A Káin és Ábelben is ellensúlyozza a gyilkosságot: Káin a szelídebb; ismételten Ábel provokálja a verekedést, Káin csak akkor támad és gyilkol, amikor a legvégsõ, a "Diktátor Isten" hatalma élet-halál kérdéssé válik. Ebben a helyzetben már cselekedni kell, sugallja Sütõ András.
Az Egy lócsiszár virágvasárnapja még a cselekvés és a hit ütemzavarából következõ tragédiát bontotta ki; Kálvin és Szervét drámája az intézményesített keretek ellen lázadó gondolkodó ember pusztulását mutatta meg. A Káin és Ábelben az õsidõ, a mítosz segítségével már tiszta és egyértelmû
helyzetben mutatta meg az író: a zsarnokságban bekövetkezik a pillanat, amikor lázadni kell. Amikor Ábelre lesújt Káin, végképpen akkor ölte ki magából azt, hogy együtt éljen a zsarnoksággal. Az égi zsarnok elleni korábban szavakkal megfogalmazott lázadás után cselekednie kell, amikor Arabella,
vagyis emberi áldozat a tét. Gyilkol, vétsége tragikus, noha életet ment.
A drámakölteményt érdemes összevetni Arthur Miller Káin drámájával (A világ teremtése és egyéb ügyek), amely szintén a hetvenes években született. (1973) Miller biblikus világa ironikus és kiábrándult. Az angyalok
Ádám és Éva szeretkezését kommentálják; Lucifer az Úr számára kozmikus buzeráns. Miller Évája Sütõ Andrásénál is fáradtabb. Sütõ András drámája még sugallja, az éden bennünk van, s ez összecseng Tamási Áron gondolatával, aki a Zöld ágban az öreg Lengõdivel mondja: "A szívünkben van az a völgy,
amikor hõn és igazán szeretünk." Miller darabjában Éva beismeri: "Énbennem már nincs éden." Szarkasztikus és pszichologizáló nézõpontjában Miller gazdasági motívumokkal is erõsíti a drámai helyzetet: Ábel juhai Káin termõföldjén kötnek ki (ez az elem Kosztolányi novellájában is megtalálható.)
Káin dühös testvérére; "A munka az enyém, széles e világ meg az övé." Miller Káinja áldoz, s az isteni méltánytalanságot nem érti; Lucifer megmagyarázza neki: "Hatalom kell az Úrnak, nem morál."
Sütõ András színpadán hatalmas költõi, expresszív erõvel emberi-erkölcsi-lélektani küzdelmek
zajlanak. Miller a divatos lélektani fordulatokkal, ironikus nyelvi és színpadi fordulatokkal megelégszik. Voltaképp egy racionális kérdés ötletvariációit adja, amikor a Bibliában olvasható szöveg nyomán Káinnal mondja: "Én jól viseltem magam és mégis megaláztatom!" Mire az Úr: "Régtõl gyûlölöd
Ábelt."
Az író szerint: Káin nem viselte jól magát, mert nem akarta a zsarnokságot szolgálni. Kelet-Európából felhangzó jajdulása egyetemes tanulság. Nem az elválasztó és különbözõ, hanem az összetartozó gondolatot sugallja a bibliai testvérpár küzdelmében.
Káin nem akart gyilkolni.
"Egymásnak létrafokai lehettünk volna. Magam szakítottam ki e létrafokot az Éden falai alatt; magamat kell ezután megkettõznöm, ha véres ujjakkal a semmibe nyúlkálok is; ha semmi se igaz abból, amit láttam; legyen bár egyedüli bizonyosság a te halálod, és mindnyájunk halála, akkor is az égre húzom
föl e szakadozott kötélhágcsót. Mert ha porból lettünk is: emberként meg nem maradhatunk az alázat porában. Meg nem maradhatunk. Mert a mieink az éden kristályfái. Hiszem és mondom immár egyedül, testvértelenül, én jó testvérem, aki voltál, és leszel mindörökké, te földnek szomorúsága: Ábel" -
mondja Káin a drámaköltemény zárómonológjában.
Egymásnak létrafokai lehettünk volna - Illyés Gyula Testvérek címû drámájában György is így siratja Gergely öccsét. "Harcolni tudtunk egymással úgy, hogy nem elpusztítani, elgáncsolni akartuk egymást, hanem fölemelni. Mint kerekeskút páros
vödre, az is segítette a másikat, aki épp lefelé haladt."
A páros összetartozás bibliai képe is feltûnik a Testvérekben, amikor a háború hajnalán Gergely így szól bátyjához: "A genezáreti Úr Jézus majd fogja a kezed. Mert õ megérti Káin hiúságát." A párbeszéd késõbb folytatódik:

"GYÖRGY: Jó, én vagyok a született gyilkos. Káin! De olyan Káin, aki soha kezet nem emel az õ Ábelére. Mert nemcsak testvérének tartja, hanem lelke bírájának is." Majd Gergely tovább építi a képet: "Ábelt lesújtotta Káin, de hogy azért õt megáldja, azt az Isten se kívánta tõle.
GYÖRGY:
Káinnak nézel?
GERGELY: Egy nép Káinja lehetsz! A puszta dühtõl, hogy Budán a te áldozati füstödet csapta a földre a szél."
Sütõ András és Illyés Gyula a drámai-bibliai utalás hasonlóságában, különbözésében jelzi: egy mítosz értelmezésének hány árnyalata, rétege lehet esztétikailag
éppen úgy, mint közösségi értelemben.
A dráma mûfajaként Sütõ András a Jajkiáltást jelölte meg. A költõ kétségbeesése - a kollektívum nevében. Éva az elsõ "jajkiáltás" végén a "sasnak háromszori jajkiáltását" hallja: "Nézz le mireánk, ó könyörület!" - így fohászkodik személyesen a közösség
képviseletében. A sas az Ószövetségben a gondoskodást, a féltõ szeretetet jelképezõ madár. Éva nem az Úrhoz fohászkodik, hanem az egyetemes könyörületet szólítja meg. A "te halálod, és mindnyájunk halála" - monológjában a személyes érzés a közös fájdalomra utal. Ez Sütõ András jajdulása. Ahogyan
Hamvas Béla mondja: "A poeta sacer feladata passzívan, hogy áldozat legyen - magára vegye a nép elsüllyedésétõl felidézett démonokat és belepusztuljon; az aktív feladat: a logosszal az emberi sorsnak az isteni léttel való kapcsolatát mindig újra és újra önmagából végzetesen cserbenhagyva,
megteremteni. Amit hiú, profán és avatatlan kezek elrontottak, helyre kell hozni azzal, hogy azon folytonosan túlmutat: az anyagba merült létet kiragadja, világosságot hoz, erõt, tudást, mélységet, igazságot, szépséget, csodát és még annál is többet, mert az én nevemben sokkal nagyobb dolgokat is
fogtok cselekedni, mint én cselekedtem. Az, hogy a Hatalmaknak ki vagyok szolgáltatva, nem elég, meg is kell õket ragadnom. Nem elég a világot átélni, újra is kell teremteni. Az isteni lét az ember számára nemcsak nyílt, hanem mindig újra meg kell nyitni. S amit fizetnem kell érte, nem kevés, én
magam vagyok az: áldozatnak kell lennem. De nem elég belepusztulnom, az áldozat is kevés: a szó erejével ki kell nyitnom az emberfölöttit. Csak akkor lehetek sacer." (A láthatatlan történet)
Sütõ András poeta sacer, szent költõ, nemcsak átéli a világot, a közösségit, hanem újra is teremti.
Kolhaas Mihállyal áll a bitó alá, de Nagelschmidtként kicsi Henrikkel tovább lépdel a haza vezetõ úton; zokogva együtt tart a máglyára küldött Szervét Mihállyal, és Káinnal jajdul a közös halál szorongató látomásában. Ahogyan õ maga fogalmazta: "Saját máglyáink és saját kegyetlenségeink nélkül, a
kálvini konokság és a Szervét-féle poétikus vakmerõség [nélkül], a jövõnek egy ilyen tragikus átívelése nélkül valószínû nem lehet egy tapodtat sem elõre haladni. A kettõ együtt mozdul mindig." (A Csillag a máglyán mönickircheni tanácskozásán elhangzott felszólalásából.) Az antikban a költõ hérosz
volt és jós. Sütõ András ezt az eredendõ közösségi megbízatást vállalja. Egyetemesen átélhetõ rettenettel a sajátos, a kisebbségi gyötrelmek és pusztítások sorsául kimérettek. Füst Milán poétikus bensõséggel tudott beszélni drámáinak legkedvesebbikérõl: "Az én Henrikem", mondogatta volt, mert
saját magából teremtette meg kanosszajáró királyát. Sütõ András is mondhatja: az én Kolhaasom, az én Nagelschmidtem, az én Lutherem, Kálvinom, Szervétem, az én Ábelem és Káinom - mert mindannyiuk drámáját magában hordja. Ismét Hamvas Bélát idézve: "Költõnek lenni annyi: mint vállalni az összes
elhagyott és feladott emberi méltóság jelképének õrzését."
Az õsi emlékezetet kutató néprajztudomány megállapítása szerint a tél olyan démoni szellem, amely az ember ellensége. A tél-temetõ játék értelme: az ember áldozatot jelképezõ szalmabábu elégetésével szabadul meg a szorongató és
félelmes évszakoktól. Farsangoljunk hát a csontig hatoló hideg idõben! - mondja Sütõ András. Történelmi-mitológiai bolyongásai közepette, mintegy intermédiumként, 1976 õszén az Igaz Szó pályázatára megírta a Vidám sirató egy bolyongó porszemért címû darabját. A lélekfagyasztó idõben komédiázó
kedvét Tamási Áron mellett talán ébren tartotta Arisztophanész is, akirõl a már idézett, Böjtre fogott istenek címû jegyzetében (1955) írt: "Jólesõ érzés együtt kacagni az öreg göröggel a megriadt isteneken. Aki Szophoklész tragikusan elbukott hõsei fölött már elszomorodott, vagy megrendülten
állott a sors hatalma elõtt, most vígasztalódhat: ezúttal az "eleve elrendelésre" fittyet hányó halandók gyõznek." Sütõ András az arisztophanészi értelemben szívesen búcsúzna már a téltõl, égetné a szalmabábut, de nem tud önfeledten kacagni és kacagtatni hõsei sorsain. Füst és áldozat - a tegnapi
Olymposz, a mai Mezõség dombjai között nem igen változott - véli okkal. Mégsem másolja Arisztophanészt. Úgy vélekedik róla és a hellenizmusról, mint Németh László: "A görögöktõl nem lehet tanulni, a görögöktõl kedvet lehet kapni a játékra, nem a hagyomány átvételére, hanem a hagyományteremtésre."

A Vidám sirató hagyományteremtõ mû több értelemben is. Valamikor, századokkal ezelõtt, farsang idején Erdélyben falvak, közösségek vívtak harcot egymással. Az erdélyi emlékezet megõrizte Cibere vajda és Konc király vetélkedõit a téli ünnepeken. Az õsi viták, küzdelmek idejét is újra
álmodja Sütõ András farsangi mulatsága. Fügedes Károllyal, a darab fõszereplõjével az elmúlt évtizedben már visszatérõen bajmolódott, pokol- és paradicsomjáró útjain próbálta jobb belátásra térítgetni. Elõször Fügedes a paradicsomban címmel (1965) írt jelenetet, amelyben hitbuzgóságából a fiatalok
maskarás játékkal terelik vissza e földi realitásba a bigott atyát. Az idõ múlásával Fügedes ábrázata tovább komorult, a tiltó rendelkezések atyamestere zsarnoki ábrázatot öltött. Lányai koszorújában Lenke levegõt óhajt az áporodott otthonban. Következõ változat: A Fügedes a pokolban (1974) címû
egyfelvonásosban a zsarnok apa bejelenti az egyszemélyes demokráciát: "itt én gondolkodom, én rendelkezem, mert én tudom, hogy mi kell a boldogságotokhoz." A maskarázó leckéztetésben már kínosabb felismerés, amikor Fügedes a prédikátor valóságos szõrzetét tépkedi meg. Az író a commedia dell'arte,
a farsangi rögtönzés, a moli&#x00e8;re-i "csonttörõ humor" (Illyés Gyula kifejezése) irányába mozdult, vagyis keservesebb lett. A két játék motívumait a szerzõ úgy ötvözte egybe, hogy mezõségi királydrámáját újjáírta. Amelyet tehát III. Fügedesnek tekinthetünk. Diktatúrájának ideológusa is most
tûnik fel igazi súllyal: Prédikás személyében.
Mezõségi álom ez a farsangi játék. Harag György a marosvásárhelyi õsbemutatón feledhetetlenül indította az elõadást: a színpad közepén egy domb áll, mezõségi táj dereng elõ a sötétbõl, a dombon pedig kórékalangya. Lassan virrad - mezõségi
muzsika szivárog be a csöndbe. S a kukorica szárak megmozdulnak; fiúk és lányok táncba kezdenek. Erre a dombra majd a fiatalokat, Lenkét és Miklóst, egy-egy boldog pillanat röpteti fel. Alantról, a fügedesi házból ide menekülnek föl, a légi világba. Akárha Nagy Imre groteszk-szorongató
Madárijesztõ címû festménye elevenedne meg, vagy Chagall hegedûsei repülnének el a mezõségi táj fölött. Harag Györgynek mély gondolataiban olvashatunk, hiszen az említett elõadás kezdõ jelenetére ilyen írói utalást nem találunk. Sütõ András narrátorral indította és zárta a drámát, ezt Harag György
jó érzékkel elhagyta. Egy késõbbi változatban Sütõ András is, mert fölöslegesnek ítélte. Illyés Gyula Bölcsek a fán és Dupla vagy semmi címû darabjának kommentárjait idézte Sütõ András megoldása. S ami Illyés Gyulánál is gondnak mutatkozott, itt sem tisztázott. A Vidám sirató narrációja nem
szervül, csak keret marad. Az író-narrátor vélekedését azonban érdemes idézni: "- a rosta likán kihulló személy apró méreteinél fogva - mégsem oly tragikus, hogy kimerítené a tragédia követelményeit. Veszteségnek is a potomság látszatát viseli, nem hegyomlás, feje fölött nem zendül meg az ég,
veszteségünk híradásaként nem ereszkednek félárbócra gyászlobogók. Fügedes Károly bolyongása a porszemé, a borsónyi földrögé, a hegyekrõl csörgedezõ vízben és az örök szélben, láthatatlan folyamatnak része: erózió. Minden omlásnak a kezdete, már-már jeltelen jelzése. Aki észreveszi: hajoljon le
hozzá. A kis közösség, amelynek része volt, könnyet hullajtott érte, de vajon a tágabb közösségnek, a lelki erózió felejtésében van-e füle a zokogó porszemhez? Van-e hallása a rejtetten munkáló, hangtalan omláskészülethez?"
Jellemzõ ez a vallomás. A monumentális veszteségek - Kolhaas,
Szervét - után nézõpontja az univerzálisból a mikrokozmosz felé fordul. A Névtelen felé fordítja tekintetét. A mezõségi komédiában Fügedes örökös "tanfolyamjáró hivatalnál" többre nem vitte, tanácselnöknek se választották meg. A mûfajt, a farsangi komédiát nyomasztaná a pszichologizálás. Fügedes
sértõdötten világi maszkját készül eldobni, s Prédikás gyülekezetébe kéri felvételét. A szekta alaptétele: "Rejtõzve élj, rejtõzve - és magatoknak éljetek, különben fölfal benneteket a külsõségek Érdeksárkánya, még a csontotok se marad a feltámadáshoz." A Fügedes lányok hadseregében Lysistrate
harciasságából és az Énekes madár Magdójából ötvözött Lenke testvérei ellen fordul, kárhoztatván a belenyugvás, az önfeladás eszméjét: "Maradjatok, tûrjétek és szenvedjetek, és legyetek alázatosok és legyetek gyalázatosok az alkalmazkodásban. Az alkalmazkodásban! Csatlakoztatok mindannyian
édesapánkhoz, mert õ már mindenbõl kiábrándult! Kicsi korunkban édesanyánkra maradtunk, s míg õ a politikai tanfolyamokat járta, egyedül anyánk szeme látta a gyermekkorunkat, mert apánk az érvényesülés után szaladgált, és hogy nem érvényesült, az életünket akarja érvényteleníteni? Nem, nem, nem!"

Minthogy az új vallás tiltja a fenyítést, Fügedes kénytelen letenni mogyoróvesszõ jogarát. Ám azért van a hit, mondja Sütõ András, hogy magyarázzák. Egy lábmeghosszabbító szerkezettel, vagyis egy seggberúgó géppel õ már nem vétkezik Isten ellen. Fügedes terve: majd evvel kergeti lányait a
paradicsomba.
Tamási Áron Csalóka szivárványával összevetve Márkus Béla megállapítja a hasonlóságot, miszerint büntetlenül alakot váltani, orcát cserélni nem lehet: "ártó minden kiszakadás, a "közösbõl a magányos Másba", amikor a közösségtudat erõsítése a cél, mert a széthullás fenyeget". A
dráma azt is sugallja, hogy a közösségbõl kihullott ember zsarnokká válik. Fügedes egyszemélyes demokráciájában kötelezõ a föltétlen hódolat és hála, az önmegtartóztatás. Nála bûnös a vidámság, s az ÁHÍTAT-kényszert iktatja államvallássá. Ám az is kiderül, miként Márkus Béla utal rá: ez a "rend" a
tartuffe-i álszenteskedésre és hazugságra alapozott. Fügedes Károly Prédikás dogmáit szajkózza. "Az Istenre hivatkozni, amikor személyes bosszú vezérel: a privát ügyet összetéveszteni az eszme szolgálatával - csírájában minden dogmatikus gondolkozás megtestesítõje Prédikás" - írja Márkus Béla
(Fájdalmas farsangi játék - Magányos portyázók)
Fügedes kis köztársasága túlmutat önmagán: azon is túl, hogy egy vagy több mezõségi szekta esszenciális zsarnokságát lássuk be. Egy fanatikusan deformált tudat ábrázolásával a pártdiktatúra ember- és életellenes voltát, mint lelki deformációt
leplezi le Sütõ András gyilkos farsangoló játéka. S mert a mûfaj természete szerint lehullanak a maszkok, az is kiderül: kié az igazi ábrázat, s ki visel álszakállt. Prédikásé igazi, de Fügedes komédiás maszknak képzeli és megtépdesi. Sütõ András dramaturgiai játékának ez a többértelmû és találó
fordulata gondolati lényegre utal, mert azt mondja: a Fügedes áhítatra és hódolatra kényszerítõ birodalma hamis. Ezért csak a farce mûfaja engedheti meg, hogy a mindennapi képzelt s vágyott megvalósuljon, vagyis: az isteni hatalom megbûnhõdjön. Sajátosan persze, ami Prédikás esetében a
szakálltépdesést, a seggberúgó gép szakszerû üzemeltetését jelenti. Prédikás a mindennapok eszközembere, ez egyszer nem "lefelé", hanem "fölfelé" tévedett. Amit sosem merne, még nem is gondolna, akaratlanul megcselekedni.
"FÜGEDES: Ó, szakadjon rám az ég! Bocsáss meg nekem! Hogy tudjam én
ezt most már helyrehozni? Ó, meddig kell vezekelnem, hogy ezt a gyalázatot, e rettenetes szégyent lemossam magamról?
PRÉDIKÁS: Elõször a lisztet."
A nyelvi fordulat Sütõ András színpadán stílusváltását jelenti. Biblikus alázat - Fügedes szégyenérzete lemosná a szégyent, de a színpadi
pillanat a profán mosakodás képzetét hívja elõ. Prédikás tehát már a lisztet tüntetné el a képérõl, mit se törõdik Fügedes bûnbánatával. Az Énekes madár záróképét is idézi a Vidám sirató.
"FÜGEDES: Fogjatok meg, mert hullásban vagyok, a pokol szakadéka felé."
Tamási Áron is ezzel a
kifejezéssel élt, amikor öreg legényeit láttatja végsõ omlottságukban: "Nemsokára mind elhullva fekszenek, mozdulatlanul. Legutolsónak Lukács hull el, elõtte Máté." Magdó és Móka pedig, miután "eltûnnek az ágy közepével együtt", a szerelem jelképeként röppennek fel: "egy madár száll fel alulról a
fénybõl". Sütõ Andrásnál pedig:
"MIKLÓS: Csak mi leszünk ketten a páros Egyszemély."
Lenke és Miklós harcol a valóság birtoklásáért, ami voltaképpen - vágyálom. Harag György elõadása ezért is röpteti fel õket a dombra, az álmok magasába. A lenti mély világból törekednek fel, mert
csak a Prédikás-Fügedes birodalomból kikerülve fenn a képzeleti világban válhatnak eggyé, s lehetnek õk maguk - szuverén személyekké. Tamási azt mondja az Énekes madárban: a varjúveszedelmes világból a fiataloknak meg kell szökniük, madárrá kell változniuk, csodának kell beteljesedni, hogy emberi
életet éljenek. Kiröpülnek hát a zsarnoki, ármánykodó világból, amely közösségi természetû. Máté, Lukács, Régina és Eszter gonoszkodása inkább ösztönös; Tamási csak jelképekben utal a súlyosabb fenyegetettségre. Tündöklõ Jeromos népámító szélhámiája is egyénileg veszélyezteti a közösséget. Sütõ
András Prédikás-Fügedes párosa már az ideológiában megalapozott hazug zsarnokság megnyilvánulása. Lenke és Miklós fellázadnak a Fügedes-Prédikás-féle családi alapozottságú "állampárt" ellen. Omlás és bolyongás ellenében õk a földi és emberi élethez ragaszkodnak. És ha van remény a fügedesi idióta
"államrendben", akkor az épp annyi, hogy gunyoros protest-songokkal is felerõsítve, a fiatalok pisztráng-természetüket, vagyis az ellentmondás jogát és a szuverén életet hirdetik. A játék végén ismét megszólal a narrátor - az egykori publicista lírai hevülete a tanulságot foglalja össze: "Azt
mondtátok: legyen szabad a különbség, az ember változatos hajlamában az árnyalat. Elmondtátok, ami szabad. De mi kötelezõ: meghirdettétek-é? Eldörögtétek-é, hogy az árnyalatok szabadsága nem a szabadság perzsavására? Nem gyékényre kirakott lelkek, lányaink fölkínálkozása: vegyetek meg, olcsón
adjuk magunk az elsõ Prédikásnak, az utolsó jöttmentnek, vigyetek bennünket, vegyetek, vigyetek, mert eluntuk régi fészkünket, régi dalainkat, szavainkat, otthonunkban az ismerõs arcokat, vigyetek a Boldog Közöny idegenségébe, vegyetek, vigyetek, szabadítsatok meg önmagunktól s a ránk mért
lehetõség kutató és számonkérõ tekintetétõl: az együvé tartozás béklyós nyûgétõl: a szélcibálta, vihartépdeste Közösbõl: a közösbõl a magányos Másba, hogy kiszakítsuk a küzdõk, az iskolaépítõk fanatikusai közül." "Itt már Adyé a gesztus!" - írja Márkus Béla okkal, mert a narrátor ostorral is sújt,
ha kell. Nagy Lászlóval mondja Sütõ András: "Nekem Ady Endre ostora tetszik."
A narrátor szövegét, mint ahogy említettük, késõbb elhagyta. Azért idézünk belõle, hogy megmutassuk az írói gondolat fejlõdését, amint az omlás veszedelmének kikiáltásáig eljut - színpadi-dramaturgiai értelemben
is. Az utat, ahogyan az Anyám könnyû álmot ígértõl a Perzsák címû esszén át A szuzai menyegzõ felé tartva az elvekbe is burkolt megsemmisítõ, nacionalista politika szorításában - és ellenében, a közösségi jogán kiáltja fájdalmát a narrátorral.
Játékában Sütõ András kétféle másságról
vélekedik. Mindkettõ közösségi meggondolásban gyökeredzik. Nemzetiségi értelemben azt mondja: intézmények, nyelvhasználat és emberi jogok dolgában ugyanazok a jogok járnak magyarnak, németnek, jiddisnek és minden más nemzetiséginek azért, hogy a nemzetiségi másságát egyetemes emberiként lehessen
gyakorolnia. Egy kollektívumon belül a Mássággal kapcsolatban pedig így gondolkodik: ez a Más éppen azért ragaszkodik jogaihoz, mert hagyománya, kultúrája van, és egy nagyobb közösség, az egyetemes szellemi magyarság része - amit éppen a sajátossal õrizhet meg. Aki azt nem óhajtja éltetni, aki
eladja, kiárusítja és elhagyja ezt a kollektív kincses birodalmat, és Mássá leszen, az bolyongó lélek; elidegenedett személyiség. Az árnyalatot és a személyest az ember a Kollektív MÁS-ságon belül védheti meg.
Bolyongás és elidegenedés. Sütõ András a közösség és nemzetiségi, nemzeti
alapozottságú, ám az egyetemesre tekintõ bölcseletét vessük össze más huszadik századi modern mûvészével. Ki miként értelmezi a személyiség válságát?
Beckett hõsei például újra és újra megkísérlik, hogy mássá legyenek. Nicolae Balotã az Abszurd irodalom címû könyvében írja: "A kudarc
elkerülhetetlen. A kísérletet mégis megismétlik; mégpedig legközönségesebb formájában: utazásként. A Beckett-féle ember... homo viator, utazó, akinek nincs semmilyen állandó helyzete. Még a bénák, nyomorékok, helyhez, ágyhoz, földhöz, edényhez, szemétládához kötött szereplõk is vándorlásról,
kószálásról, bolyongásról álmodoznak. A járás-kelés és a keresés megszállottai mindannyian... Beckett szereplõinek bolyongásait párhuzamba állíthatjuk mestere, James Joyce könyvével, s azzal, amit Leopold Bloom útja jelent. A két ír prózaírónál utazó lény az ember". De mint Balotã rámutat: Beckett
hõseit különféle fizikai csonkulások nehezítik és gátolják a mozgásban. Számukra, demokráciában, evidens az utazás és a mozgás, legfeljebb fizikai vagy szellemi akadályok gátolhatják, amelyek például Beckettnél az elidegenedés végletes tehetetlenségének esztétikai kifejezõdései is. A személyiség
térbeli bolyongásának tehát fizikai akadálya van; belsõ, idõbeli utazás pedig személyes természetû: az idõhöz és a halálhoz méri az ember töredezett és reménytelen erõfeszítéseit. Diktatúrában az emberi és kisebbségi jogaitól megfosztott ember akkor válik elidegenedetté, ha nem ragaszkodik
identitásához, ha elhagyja övéit, el közösségét. Beckett, Ionesco és mások személyes, egzisztenciális küzdelemként idézik meg az utazás és a bolyongás tétjét, Sütõ András a kollektivitáshoz viszonyítva vizsgálja a személyiség minõségét. Számára az ember akkor válik kérdésessé és léte akkor
veszélyeztetett, ha a közösség-tudatot feladja magában. Nem reménytelen a létünk, mondja. A "minden egész eltörött" (Ady) századában sem. Csakhogy a kollektív, az egész töredezettségét éli és állapítja meg, és ehhez méri a személyiség kondícióját és állapotát. Az istentelen ég alatt Beckett,
Ionesco és mások az egyén redukáltságát szenvedik. A kollektív szétesettség drámája náluk már fel sem merül, az õ lírai küzdelmük a személyiség fizikai halálához kapcsolódik. Sütõ András tragédiáiban és komédiáiban, prózájában és esszéiben a kollektív halál víziójával viaskodik. Beckett számára,
aki ír származású, de mûveit angolul vagy franciául írta és Párizsban halt meg, a hovatartozandóság nem jelentett tétet. Benne felszívódott, átlényegült minden, ami közösségi. Jeleneteiben, drámáiban a magányossá zsugorodott lét hörög, nyöszörög, kutat riadtan a Valami után. Az õ kozmoszában már
az is változás, ha a Godot-ra várva második felvonásában egy zöld levélke virít a kiszáradt fán. A lecsupaszított világban, a nyelvi és fizikai lefokozottságban - A székekben például -, Ionesco az ember hiányáig jut el. Sütõ András is emberi hiányra döbben, de õ a kollektívumhoz viszonyítva
tudósít a veszteségrõl, az emberi deformációról. Ionesconál a képtelenig fokozódik a játék: a vendégek nem érkeznek meg, a színpad üresen marad. Ionesco fizikai mivoltában hiányolja az egyént. A halált is ebben a személyesben félti, s azt mondja: ÉN - és semmi más! Sütõ András az ellenkezõjét éli
meg: az Én a Mi-ben jelenti a mindenséget. Ionesco, Beckett a személyes fenyegetettséget konstatálja, Sütõ András a közösség pusztulásától tart. A Proust, Joyce, Beckett vagy Ionesco nevével jelzett modern gondolkodás egyes számban fogalmaz meg egyetemes aggodalmakat. Sütõ András többes számban
éli és írja meg személyes szorongatottságát. A különbözõség nem jelent esztétikai sorrendiséget, nem is jelenthet, mert a helyzetek különbözõsége, a történelem eltérõ mivolta másképp szólítja meg az embert Dublinban vagy Párizsban, és megint másképp Budapesten vagy Marosvásárhelyen. Ebbõl
következõen Sütõ András nem tud úgy orcát se váltani és nem is bohóckodik úgy, mint Ionesco. Egy arca van neki - a közösség sorsáért aggódó. Beckett, Ionesco kétségbeesése személyes haláltudatból fakad, Sütõ András rettegése: az ember elmúlik, ha kiesik közösségébõl, ha eladja azt. Éppen azért,
mert a kollektív tudat szól belõle, e veszteséget és a halált a közösség szempontjából veszi számba részvéttel, fájdalommal - mint Fügedes Károly esetében is.
Isten halott, mondják Nietzsche után a huszadik század írói, gondolkodói.
Így tehát a tragédia is halott - teszik hozzá.
Sütõ András ellenben azt mondja: az Isten a nyelv - ezt szolgálni és õrizni, közösségi és kultikus cselekedet. Ha ebben az elemi viszonyban zavar mutatkozik, tragédia következik be. Egyéni és társadalmi értelemben egyaránt. Az anyanyelv birtokbavétele - a gyermekkor - édeni állapot, mert az
isteni kegyelem varázskörébe, a nyelv adományához jut az ember. Ahogyan Mezei Andrással való beszélgetésében vallotta: "Anyanyelvünk! Hajnaltalan történelmi virrasztások piros szemû pesztonkája. Senki sem látta õt a bölcsõben, de csecsemõ-arcát bárki fölidézheti magának, ha lehajol egy cseppet.
Nem a földig, nem az alázatig. Hanem ahol egy gyermeki tudat szintjén kezdenek a szavak nyiladozni. Induljatok el vele az anyanyelv ösvényein, és meglátjátok a bölcsõt, amelyért a Kõrösi Csoma Sándorok hasztalan keltek nagy vándorútra.
Akik a hiúságok vásárterein kiléptek önmagukból,
egyedül a gyermekkel jutnak vissza az egyetlen lehetséges otthon égtájai alá. Mit csináltál a rád bízott talentumokkal? Nincs más számonkérés, csak gyermekeink tekintetében. Ahány anyanyelvi szóra váró gyermek: jövõnknek megannyi lámpása a meglódult idõben." (Évek - hazajáró lelkek)
A
felejtés, a nyelvveszejtés pedig a paradicsomból való kiûzöttség állapota. Sütõ András mennyet és poklot járt hõseivel; õrizte velük a prometheuszi tüzet, és velük félte a kihívás következményeit. Nappalaiban és éjszakai álmaiban bolyongott, hogy rátaláljon az édenre, hogy megtalálja magában, s
maga által közösségében az õsi elemi rendet és viszonyt. E szentséges állapot, "amelynek érvényességét nem érintik világnézeti korszakváltások, szentségünk és szentségtartónk, a magyarság szellemi értékeinek foglalata" - mondotta Mezei Andrásnak.
Sütõ András elindul hát az ösvényen, múltunk
és emlékezetünk szakrális állapotát felidézni. Utazásának foglalata: Engedjétek hozzám jönni a szavakat (1977) címû lírai naplója. Mottóként Jean Pierre-t idézi: "A Szó, amely Isten, redõiben õrzi az emberi nem történetét az elsõ naptól fogva, s minden nép történetét annak nyelvében, olyan
bizonyosságokkal, olyan cáfolhatatlanul, hogy zavarba ejti a járatlanokat és tudósokat egyaránt." Írói, nemzetiségi-kisebbségi létének az összetartozási tudatában többszörösen is megrendült magyarság elemi viszonyáról gondolkodik könyvében. "Jegyzetek hómezõn és porban" - írta alcímként. Szerény
eligazítás ez az olvasó számára, mert Lacika unokájával az anyanyelv ösvényén indulva, emberi-nemzetiségi és nemzeti méretû misztériumában mennyei és pokolbeli tájakra kalauzol el bennünket.
Esszéjének fogantatását Illyés Gyula Mariska hazát választ címû 1943-ban született írásához is
kapcsolhatjuk. Illyés Gyula apai minõségében is szinte tudományos tárgyszerûséggel rögzítette azt a pillanatot, amikor kislánya az elsõ hangot kiejti: "Dla." S a következõ lapokon Illyés a gyermek gügyögésének elsõ hangjait és azok módosulását elemzi, s visszatér az elsõ "dla"-ra, mert: "mintha
még egy halk á lett volna. Olyanfajta á, amilyet az õsibb magyarok ejthettek, mielõtt erre a mai a-ra áttértek...". Illyés Gyula arról is tûnõdik, hogy ha a mostani a-t "visszaszívná" a gyermek, "Még francia is lehetnél." Aztán már általánosabb, a gond tûnik elõ a nyelvet próbáló csecsemõ ágyánál:
"...mily nehéz is magyarnak lenni e földön." A kis esszé a gyermeknek a "pa-pa-pa-pa-pa" kimondása fölötti, apai titkolt örömmel zárul, így voltaképp egy pillanatot rögzít: az anyanyelv megszületésének sorsmeghatározó mozzanatát. Sütõ András idõben és térben kitágítja a nyelv fogamzásának
misztériumát. Folytatva a Kék álhalál drámáját, amikor az elsõ sírás az elsõ életjelként mutatkozik meg, a Szavakban a nyelv megszületése, és a Szülõföld tájbeli és szellemi meghódításának stációi következnek az emberré-nemzetté nevelõdés folyamatában. Vagyis: az õ esszé vallomása is az illyési
gondolatot bontja ki: unokájával valóságos és képzeletbeli röpülések folytán legbelsõ és legmélyebb kínját megannyi változatban beszéli el: magyarnak lenni nehéz e földön...
E próbatétel mai s igazi drámáját úgy nyitja meg, hogy elõbb a közös édenre akar emlékeztetni. Életmûvében az
Engedjétek hozzám jönni a szavakat címû esszékönyve azt folytatja, amit a Perzsákban címû esszéjében és a Káin és Ábelben abbahagyott. Drámát és esszét említettem, mert a Szavak mindkettõnek a jellegzetességét mutatja. Bretter Györgyöt idézve ismét: "Saját dialógusainak résztvevõjeként olyan
monológust mond a nyelvrõl, amit sohasem mondott még senki, s értékben hasonlatosan is csak az, aki saját dialógusában megtalálta önnön szubsztanciáját." A Perzsák utolsó soraiban ezt olvashattuk: "A dicsõséges Nagy Sándor... halálának napján a szuzai gyermekek második esztendejükbe léptek. Anyjuk
nyelvén csiripeltek már, mint a tanítómesék parányi madarai, melyek egykor az oroszlánt megették..." Unoka-Lacika Sütõ András számára reménység és feltámadás - személyes, családi és tágabb értelemben egyaránt: "A Feltámadás pedig így lészen: megszólalnak a gyermekek. Bár nem így mondotta volt Pál
apostol. Mert amiképpen az utolsó szóval mindnyájan meghalunk, azonképpen az elsõvel mindnyájan megelevenítettünk" - írja a Szavakban.
Amikor 1940 szeptemberében hosszú távollét után Cs. Szabó László Kolozsváron édesanyja háza elé ért és meghúzta a kapu harangját, s az megcsendült, õ úgy
hallotta: "Hang a paradicsomból." Ilyenképpen érez Sütõ András is. Miközben "jatatai" minõségében unokájának édeni világát tárja föl és tudósít a gyermeki elme ébredésérõl, benne is megkondul az otthon harangja. Azt írja Rousseau az Emilben; a gyerek "akkor fogadja el, amikor már megértette"
szavainkat. Azt is tudatja a továbbiakban, hogy a gyermek nem sietõs, s hogy majd használja ezeket, "eleinte jól megfigyeli, hogy milyen értelemmel ruházzák fel". A figyelem folyamatát azonban Rousseau nem elemezte, Sütõ András könyvének indító gondolatában utal a francia bölcselõ mulasztására:
"...fogasabb kérdés, hogy Rousseau úr miért feledkezett meg pedagógiai intelmeiben a mûfordítókról. László esetében arról a közösségrõl, amelynek statáriális kötelessége a tárgyak szavait - sebeket, kék foltokat - a gyermek anyjának nyelvére lefordítani; a tudatába fecskendezni; tejébe aprítani;
az orvosságába keverni; gyöngykagylóként a nyelve alá elültetni..." Igen; Emilke a Nagy Egyke pedagógiai víziója, Rousseau úr elfeledkezett a sajátosság jegyeirõl, s éppen ezért Emilke "úgy viselkedik, mintha a földgolyó egyetlen nemzetének egyetlen egykefiacskája lenne."
Az esszékönyv a
hiányolt "mûfordítói" folyamatot figyeli meg. Türelmes várakozás jellemzi a nagypapát; sétál unokájával, térdén lovagoltatja, számba veszi sérüléseit, a majdaniak szoktatásaképp. S e mindennapi szolgálatosság közben napról napra tágul a világ a gyermek elõtt. A "Hó, hó, hó" leheletével Illyés
Gyula újévi ablakát tisztogatja; Csip, csip csóka - szól a mondóka; Ess esõ-ess... - hangzik a dal; aztán nagypapa unokájával Táltos nyergébe pattan. Röpülnek a szülõföld felett. Látószögét váltva is Illyést idézi az esszé-utazás. Erdélyben címû, 1956-os téli utazásakor született versében a
magasban körözõ, majd aláereszkedõ gép utasának nézõpontja a költõben eggyé válik: "Föntrõl pici, de lentrõl s közelebb / be nagy az élet!" S talán megemlíthetõ itt, hogy Illyés magasból letekintõ képe a babitsi vershez, az Erdélyhez is köthetõ, mely 1940-ben jelent meg a Hídban, de kötetben csak
1993-ban jelenhetett meg. Ebben Babits képe: "Öregpilóta, Erdély / ül így a gépébe, Erdély, mégegyszer ifjúsága tájain szállni vágyva..." S az Illyés Gyula által is röptetett Táltos, már abban a téli idõben emelkedik a vásárhelyi Vörösmarty utca kifutópályáról, ahogyan az Erdélyben is olvasható:
"Az ablakon két függöny; egy belül, / egy kint: a hó, mely csipkét ontva dül." A makro- és mikrokozmosz kettõs látószögében repül unoka és nagypapa, s ebben a mesebeli utazásban édenivé válik a világ: "Kicsi háza van Áron bátyádnak, a földben két cserefa között, de csak esõs idõben és fagyban
húzódik meg benne, mert õ leginkább a nyelvínségben senyvedõk házait járja; melegítõ szavakból szõtt kicsi köntösöket, ködmönt, karmantyút osztogat a gyermekeknek." Ahogyan Nagy László költészetében a hajdani kiscsikó idõvel táltos ménné változott, Sütõ András világában a Misi által álmodott ló
mesebeli somostetõi paripává szellemiesült. A táltos sörényét erõsen markoltatja unokájával, s az idõnek szárnyán a múlt jelen idejû tanulságként tûnik elõ a Hargita fölötti suhanásban: "Az idõsebbik Áron bátyáddal pedig az történt, László, hogy midõn a csatatéren a lövedék elfogyott, a szorult
helyzetben jelentkezett önkéntes ágyúgolyónak. Errõl mondjál mesét, Jatata. A Táltos ló hátán is? Kapaszkodj a kõ sörényébe. Hát volt egyszer, hol nem volt egyszer egy szorult helyzet. Máig is él, ha meg nem halt. Áron bácsi kilövette magát, egyenest az ellenség hasába. Sepsiszentgyörgyön majd
megmutatom neked azt a gyermekágyut. Ha vasárnaponként, amikor a városban harangoznak, ráhajtod a fejed: hallani lehet, hogy álmában õ is kondul egyet-egyet. Akik utólagosan a gyõzelem részegségében is tartottak tõle, ólmot öntöttek a csövébe. Megvakították."
Nagyapa és unoka a
sepsiszentgyörgyi múzeum múltja-lopott termeiben bolyong. Ingerült jegyzet és tárgyszerû tudósítás már nem jelenhetne meg a kipusztított helyiségekrõl, ám a költõi kép értesít a megalázott jelenrõl, a "megvakított fegyverrõl", vagyis arról, hogy kiállítási mivoltában is megnyomorították a
forradalom emlékét. Mese, történelem és mindennapi tény így sûrûsödik egybe e költõi gondolkodásban. De Sepsiszentgyörgy fölött még abrakolni sem kell a paripát, s máris feltûnik Zágon: "Ahol annak a tölgyfának a levele hiányzik. Édesanyád szakította le s hozta emlékbe Nagypapának. S Mikes Kelemen
bácsié volt. Neki már nincs szüksége rá, mert elment volt Hûségnek, a Számûzetésbe."
E törékeny lírai napló talán legsúlyosabb munkája Sütõ Andrásnak. A kötet nem tagolódik fejezetekre. Egymást követõ történetek és gondolatok, asszociációk folyamából építkezik. Kompozíciós rendjét egy-egy
kép asszociációs sugárzásából az egymásra rakódó archeológiai rétegekbõl tárhatjuk fel. "László tizenhét hónapos", tudatja mûvének indításakor. Lacika 1972 augusztusában született. Az író tehát 1974 januárjában kezdett feljegyzéseihez. A valóság és a jelképesen is értelmezett hóhullás rímel
egymásra. Figyeljünk fel egy másik vonatkozásra is: az Anyám könnyû álmot ígér az Óév utolsó napján, már hóhullásos idõben fejezõdik be, az Engedjétek hozzám jönni a szavakat - a szülõk, a múlt után az unoka, a jövõ története - az új esztendõt hozza. A két mû között: a Kék álhalál. A szülés
misztériuma; a gyermek neve: Szilveszter! Új életet ígér tehát. A gyermeki lehelet megolvasztja a fagyot, s a parányi résen feltárul és megnyílik a közeli és távoli világ. Egy esztendõt keretez Sütõ András, mert majd két és fél éves korában búcsúzik Lacikától, igaz, itt már a költõ csúsztat. Mert
a gyermek nyári készülõdései sejlenek föl a könyvbõl, de ezt az évszakot a költõ átzúzmarásítja. Az Anyám könnyû álmot ígérben a valóságos idõ eseményei asszociálják a múltat, a Szavak pedig inkább a képzeleti idõhöz illeszti a valóságtöredékeket. Térben és idõben tágulnak az utazások.
A
Szavak egy utazás regénye.
Utazás a közösségi élet mélyébe. Anyanyelvünk szentségének rituális felmutatása. S hogy e szakrális színjátékban a valóságos dimenziók kibontakozzanak, ehhez alakítja, komponálja az élettényeket és az utazásokat. Azt a tényt például, hogy írótársaival és
feleségével 1973 április végétõl május végéig az Egyesült Államokban szervezett irodalmi körúton járt, a Szavakban késõbbre helyezi, hiszen az unoka még kilenc hónapos a valóságos idõben. Beiktat egy bécsi tûnõdést is. Nem a valóságos útirendet követi tehát, hanem a szellemi és esztétikai
kívánalmak alakítják útvonalát. Az otthoni történelem birtokba vétele után az egyetemes magyar következik, ezért idõzik Bécsben. Írói remeklés, ahogyan átbújik a tû fokán. Mert bizonyos: ha Sütõ András budapesti tartózkodása Mátyás király korát és történelmünk más mozzanatait asszociálná, a
cenzúra mûvét kérlelhetetlenül megcsonkította volna. De Sütõ András képeslapját Bécsbõl küldi: "Kék alapon arany motívumok, látod-e? Zrínyi sisakja. Nem a költõé, hanem a szigetvárié. Szalmakalapos idõkben a súlya tán a legtanulságosabb: két és fél kiló. Csak kettõ húsz. Ahhoz is vékony már a
nyakunk... a Corvinákat hozták. A nagyszentmiklósi kincsekkel együtt. A kötelet azt vitték. Aradra, Marosvásárhelyre. Hát a Makk-féle összeesküvés a Székelyföldön negyvenkilenc után... Székely Mártírok tere." Az otthont idézik a tárgyak és a képek: a máriapócsi madonna például Zsögödi Nagy Imre
festményének csodájára emlékezteti. Bécsben is az otthon és az egyetemes magyarság idézõdik fel benne: Heltai Gáspár és Ormos Zsigmond, Bornemisza Péter Electrájával tûnik elénk, s vonulnak sorra a nagy árnyak: "Faludi, aki Ferenc maradt, Bessenyei, aki György maradt, Kisfaludy, aki Sándor maradt,
Batsányi és Fadrusz, akik Jánosok maradtak (Barabás, aki Miklós maradt, Székely, aki Bertalan maradt / Teleki, aki Sámuel maradt / Széchenyi, aki István maradt a lelkiismeret legelsõ moccanásától a téboly néma viharáig."
Corvináinkkal, Araddal, a Magyar Electrával és a testõrírónkkal így
vagyunk mi együtt Bécsben is - üzeni, bakonszegi és vásárhelyi, cenki és kassai magyar közös gyülekezetbe tartozik - s ezt az eklézsiát Sütõ András Bécsben zsoltároztatja, felekezetre való tekintet nélkül. Zeng a torkukból az ének, Szenczi Molnár uram anyanyelvi összetartozásban hirdeti Isten
dicséretét. Sütõ András velünk énekelteti a magyar századokat.
A megtartó erõket veszi számba, búcsúzóul is, mert ahová tart, Amerikába, ott az omlás és a pusztulás képe rémlik fel elõtte. A képzeletbeli édeni közösségi helyrõl érkezik a bolyongók közé: "A kutató tekintet azt is
észrevehette, hogy az új létküzdelemben, amely osztriga-friss elmét és versenyképes reggeleket fogyaszt, az elhagyott otthon emlékezete: magánteher, magánkín, míg csak lemondó legyintéssé nem keseredik; utánunk az özönvíz - a gyermekeink formájában. A legyintés egy-egy nemzedék - némely családban
emberöltõnyi fáradozás - kifulladásának végjele: megadjuk magunk! Besétálunk a nagy olvasztókemence csapóajtaján. De addig? Az anyanyelvi ragaszkodás ezernyi akváriumában buzog a szorgalom: vasárnapi iskola, hétvégi iskola, mûvelõdési köröcskék margarétalánca, nyelv- és istentiszteletek az
önfeledés kísértéseinek csapdarendszerében. Nappalok és éjszakák mosódnak egybe az anyanyelv betegágya fölött. Hallgassátok a tisztelendõ atya prédikációját! Az öreg székelyeknek magyarul - a gyermekeinek angolul hirdeti az igét. Már az Isten is kétnyelvû?"
A pünkösdi misztérium soknyelvû
istene Sütõ András kozmogóniájában mégis egynyelvû, mivel minden etnikum számára az anyanyelv maga. Az unoka ezért is trónörököse szavaink Nagyfejedelemségének. Ezért is szól többszörös jelentéssel, amikor az amerikai napokban elsóhajtja: "ISTENEM, MIT CSINÁL MOST A GYERMEK?" Nagymama - Örökmécses
és nagypapa látni vágyja már unokáját, és ebben az elkívánkozás hangját is hallani véljük. Hogy el onnan, el abból a világból, amelyben a Szó Istenség, az anyanyelv veszélyeztetett; bármennyi szívesség és szeretet közepette is, - el a bolygók közül. Mert aki kiszakad az anyanyelv egyházából, elõbb
bolyongó lélekké, majd Istene, vagyis nyelve fosztott földönfutóvá válik. Székely nagyapóval úgy tartja: "Egymás szeme-láttára kellene élni, magunk dolga lenne az odafigyelés, egymás szavainak a megõrzése, az utolsónak bár, amelynek griffszárnyán - csatáját vesztetten - kimenekül belõlünk a
lélek." Sütõ András nyugtalan utazó, ám a nyugtalansága csak írásaiból csap ki. Bármerre is jár a nagyvilágban.
(Késõbb is figyelhettem Budapesten és Strasbourgban, legfeljebb ha kérdezték, akkor beszélt utazásának szándékáról. Akár Bécsbõl, akár Amerikából vagy Japánból is érkezett, nem
azt mesélte, ami történt vele, azt sem, miként töltötte az idõt. "Élménybeszámolót" sohasem hallottunk tõle, de azt újra és újra gondolataiba szokta fûzni beszélgetés közben, mikor indul haza, Kolozsváron át Vásárhelyre. Haza az övéihez.
Amikor 1990. június 24-én délelõtt amerikai
mûtétjérõl Ferihegyre érkezett, a transzkontinentális gép lépcsõjérõl épp hogy lelépett, utat, betegséget feledve átölelt és azt kérdezte: miféle széljárás postása röptette felém azt a hamis hírt, miszerint õ nem tér haza? Már-már szemrehányólag megismételte a kérdést, kimondatlanul is jelezve:
akár elhangozhatott is a hír a rádióban, aki õt ismeri, hogyan feltételezheti és hiheti el távozási, menekülési szándékát? Élet-halál között lebegve se gondolt soha távozásra, megfutamodásra.)
Haza hát Kolozsvárra! Hogy onnan Pusztakamarásra tartson a gyermekkel. Sütõ András monológjában
ekkor már dráma sûrûsödik, mely a pusztulás-víziójában felfényesíti az édenit is. Közösségi méretekben megtartó otthoniasság - bolyongó, omló amerikai magyarság: élet és halál perspektívája. A szépíróban akkor mûködni kezd a drámaíró, aki idõbeli színpadi játékában úgy idézi fel a gyermekkorát,
hogy mintegy az unoka jövõbeli sorsát is megvillantja. A Káin által keresett éden tárul fel elõttünk - a vágyott, az elérhetetlen múlt. A bévül hordott és megidézett emlékképek: "...az éden gyümölcsfáit mutogatta meg anyám. Míg odakint szinte zenélve hullt a hó, s milliónyi fehér körhinta
csábított, mehetnékemet felejtve, aranyalmát, szentjánoskenyeret, fügét szedegettem az arcomba hajló ágakról; a Tudás Fáját, a tiltottat szorongással kerülgetve. Ahhoz ne nyúlj! Anyám volt annak a háromszázadik õrangyala. "Mi van azon a fán?" A zsidó szomszéd, Edelstein úr, elmesélte, mit látott
azon a fán: "Gyémántot, rubint, smaragdot és / zafírt / opált, igazgyöngyöt, topázt / és aranyat. - Milyen színût? - Sárgát, pirosat és rezedazöldet, / gyöngyházszínût, azurkéket, / barackos-hamvasat, / hamuszürkét és hószínût, ezüstöset, bronzvöröset." E káprázatos csábítása: szabadrablás az
édenben: Amihez ilyenformán hozzányúlnom nem volt szabad - még ha el is szunyókált volna isten a fa alatt -, kimondva és hirtelenében magam elé dúdolva, apró dallamokba göngyöltem, kárminragyogású szerzeményem lett: ínyemen a szabadság szentjánoskenyér-ízével." Édene nem az egyszemélyes üdvösség
tartománya, hanem közösségi; akkor boldog, ha társaival együtt lakhat benne. "Mire való egy Paradicsomkert, ha nem arra, hogy az ember a testvéreivel osztoszkodjék rajta. A Világtestvériség értelme szerint. Dúsgazdag melléknév-tulajdonosként el is fogott menten a jótékonykodás. ... S ha már volt
mibõl: serényen költekezni kezdtem, új színekbe öltöztetve magam körül a világot. A szennyes égboltot, elõleg-nyárral is megajándékozva, azurkékbe vontam, a vedlett konyhaszekrényt rezedazöldbe, anyám borongós arcát eljövendõ napjaival együtt hamvasbarackosba, haját a gesztenyeragyogásút,
telehintettem líbiai amnetiszttel, arany nyakláncát igazgyöngyökkel díszítettem föl, kedvem szerint csillámló fülbevalót is keresve hozzá: zafírt hétköznapra - kukorica kapáláshoz -, shirázi türkizt ünnepi viselés végett. Apámnak drágaköves zsebórát ajándékoztam, ezüstláncosat, amihez már mellényt
kellett volna csináltatnia, és volt egy szomszédfalusi, egyszer látott szerelmem is, Rebekának hívták, én kedveskedve Rubinak szólítottam... Anyám után legbõségesebben Rubit ajándékoztam meg olyannyira, hogy a zsenge nevéhez illesztett n betûvel galagonya-ékszert viselõ lánykából ölbevalónyi
ékszeremmé varázsoltam õt. Rubin, Rubinom, fûzögettem neki kedveskéim gyöngysorát azután is, hogy hiába kerestem õt tavaszi büröksíppal és a rongylabdáimmal."
Az édeni múlt aztán jelenre vált: hogy az idilli a valósággal szembesüljön. Lacika a visszaköszönést románul formázgatja: buna ziua.
Nagyapa türelemmel segít unokájának, hogy pontosan és szépen ejtse a román szavakat. Rendkívüli a pillanat! Mert unokáját nem a kirekesztés gondolatára tanítja, nem a másik, a román nyelv kizárása hangolja a gyermeket, hanem befogadásra kész lelket épít Lászlóban. Példával is erõsíti a szeretet és
az egymásmellettiség gondolatát. Gyermekkori román barátját, Sandut említi, akivel román és magyar népdalokra tanítgatták egymást. Sandu virágokat, madarakat faragott, késõbb pedig András napra poharas tálcát ajándékozott magyar játszótársának. "S míg a poharak pihentek - egyik egy õznek az
agancsán, a másik egy napraforgón -, énekeltek is valamit." Nem adomázik, hanem képben beszél - bartóki metaforára utal a román-magyar megértés és barátság szép történetében, amidõn a szarvast láttatja a poharas tálcán. Cantata profana - asszociálja bennünk a román kolindát, amelyet nagy
zeneszerzõnk fordított magyarra. Sütõ András éden-víziója tehát ebben a bartóki egymásmellettiségben fogalmazódik meg. Olyan világ, amelyben a tolerancia jegyében élnek együtt az emberek. S ahogyan barátjával együtt hívogatta és kereste a sánta bárányt! Mert a "fekete keszkenõs néni" a román
népballadában sírdogál, amelyet Illyés Gyula jóvoltából ismerünk magyarul. (Bárányka) A gyermekkori barátság, a szarvasfaragásos ajándék, Bartók Béla és Illyés Gyula munkássága így fonódik egybe és emelkedik példázaterejû képpé a mûben. Így ragyog és csábít Sütõ András édene: valóságos és álombeli
madarak, szarvasok, báránykák népesítik be képzelt és vágyott birodalmát. A gyermekkori emlék ilyenképpen fordul egyetemes emberi látomásba. Az árnyalat tehát nem elkülönülés, hanem gazdagítás, mondja Sütõ András. Román és magyar közös kincseiben, értékeiben élheti át az univerzumot.
Ebbõl
az egyetemes sugallatból Sütõ András ismét drámaira vált: a kiskútvölgyi Hallgatás nyarát idézi fel gyermekkori tükörcserepeinek kormos darabjaként, amikor "Dalaimból kifogyva, a pacsirta hangját is elunva - mert ugyanazt a néhány trillát fújta naphosszat -, a hallgatást kezdtem újra gyakorolni.
Hallgattam ülve, álldogálva és hasmánt feküdve. Hallgattam a tûzõ napsütésben és futó záporban, jégverésben is némelykor." A némaságban most az édenivel, a nyelvi gazdagsággal szemben a tragédiát, a nyelv halálát, a pusztulást vizionálja. Édenében az anyanyelv, a szavak birtokba vétele, egymás
nyelvének és dalainak becsülése mellett fontos tétel, mert sorskérdés, a nyelv használata. Nem akarja az abszurd mûvek makogó vagy épp néma szereplõivel rémiszteni embertársait és a világot. Az õ szabadságeszménye, tragikus küzdelmekkel is vállalván a megszólaló ember. Kiskútvölgy némaságában a
közös beszélgetések otthoniságába vágyódik. "Te hová mész már megint? Beszélgetni. Hol tekeregtél, gyermek? Beszélgettem. Vacsora utáni kopogtatásra boldog megilletõdöttséggel röppent apám szájáról a fogadtatás: tessék, tessék! Jön valaki - beszélgetni... Nyelvhasználat! Mikor szivároghatott be
emberi fogalmaink közé ez a teljességgel abszurdnak tetszõ - s mégis elevenbe vágó - kifejezés? Kinek jutna eszébe például akármifajta szabályozási joggal azt mondani: kézhasználat, lábhasználat, fülhasználat, tüdõhasználat?" Miközben újra és újra felidézi a nyelvi ruházkodás változatos emlékeit,
falovacskás örömeit, a használat és felejtés tragikus kérdései egyre inkább beszivárognak a lírai naplóba, az édeni mellett egyre gyakrabban öltögeti nyelveit a sárkány. Fogalommá vált a nyelvhasználat, mert alkotmányos és emberi jog, ám mégsem természetes, mint a levegõ. Nyelvveszejtés fenyeget a
házasságban is: "Némely családban életre szóló csapás volt, midõn a megszöktetett lány a pártájával együtt otthoni szavait is levetette. "Vele többet nem beszélgetünk."" Újabb és mélyebb bugyrokat tár fel a Szó-Istenség megcsúfolásában. Egy jelenkori mesepéldázat következik a román Sándorkáról,
aki társaival háborúzva Petõfinek nevezte magát. Ám kiderül, a tanyasi hadseregnek hazudozta, hogy magyarul is tud, mert amikor meg kellett volna szólalnia, futásnak eredt. Finom asszociáció: Nagyapa gyerekkorában barátjával még magyarul és románul énekelt, az édeni barátság bizonyságaként, az
újabb generációban kétéves unokája ugyan már formálgatja románul a köszönést, de az ötéves Sándorka, kinek apja román, anyja magyar, már csak hazudja magyar tudományát. Generációs és történelmi-emberi romlás - sugallja a képekben fogalmazott aggodalom. Az egykori megértés és az egymásmellettiség,
amely cselekvésben is kifejezõdött, áltató retorikává vált. Ez leplezõdik le Sándorka történetének mesei tanulságaként.
Újra és újra felmerül a gyermeki dráma, a kiskútvölgyi Rodostó, Kelemen fenyõ árvaságával. "Remegésem tárgyát zsoltárokkal borítottam el, és bearanyoztam õt a dicséretek
változatos énekeivel. Nem tudhattam, hogy ezzel atyámfiainak egy késõbbi felkeléséhez csatlakozom, amidõn is a jogfosztottak hálaima- és dicséretfegyvert ragadva követeltek vissza a királytól egy-egy bezárt iskolát, vagy munkaalkalmat az államvasutaknál." Az író már nem Káin és Ábel zsarnok urára
tekint, hanem Ady Endre módján perlekedik az Úrral, s e nyelvi megnyilatkozást, a zsoltározó dicséretet nem értelmezhetjük a hódolat jeleként, mint a Káin és Ábel áldozatbemutatását. A zsoltározás, vagyis a nyelvi megnyilatkozás, az Úr magasztalása fegyvert és harcot jelent. Õ nem úgy énekli a
zsoltárt, hogy felszólítja az urat, "perelj, Uram, perlõimmel, harcolj én ellenségeimmel." A harcot nem testálja az Úrra, hanem magára és a gyülekezetre rója ki. Ebben a gondolatban az imádság és a zsoltár is harc, mert nem a fönnvalónak hódol, hanem a jogtalanságban és a nyelvi üldöztetésben a
szorító és megsemmisíteni akaró jelennel száll szembe.
Élet-halál harc ez a pusztulás folyamatában; a nyelvi lét-misztérium játékának végsõ felvonását is megidézi utazásában. Írásaiban újra és újra visszatér a sóskúti erdõ; most unokájával a Táltos nyergében az Ördögkútból kiszabadult
szellem, a sárkányos Idõ fölött köröz. A völgykatlanban legyilkolt zsidók - férfiak, asszonyok, gyermekek - temetõje messzire fehérlik a tájban. László hiába faggatja Nagyapát, mit jelent a síremlék-erdõ, kielégítõ magyarázatra még nem kerülhet sor.
"- Ha nagyobb leszel, elmesélem." A
közösség bestiális megsemmisítését az unoka még nem értheti, de amikor Nagyapa halála kerül szóba, az õ elmúlása már közeli és személyes László számára. S a túlvilági hidegben, sötétségben lehull a hó. Kihûlt mezõkön lépkedünk már képzeletünkben, a valóságos évszakok is átváltoznak a költõi
látomás nyomán. A meteorológiai nyárba beköltözik a tél: "Nagyapa szeme elõtt egy pillantásnyira elzúzmarásodik a nyár. Nagy hó lesz a kamarási temetõben, befödi mind az ijedelmesen futkorászó ösvényeket és az egyetlen kicsi fenyõfámat, Kelemen bojtos unokáját. Madárnyomokból szõtt fehér hálót
borít reám a tél." Amottan a téli világ - ahogyan Petõfi Sándor révült a jövõbe, olyanképpen éli meg és láttatja Sütõ András is a halálon túli idõket.
A misztériumban az anyanyelv és a nemzetiségi lét kálváriáján a keresztrefeszíttetés stációja következik: az anyanyelv kálváriáját és
pusztulását éli meg. Kiskút völgyében, a Hallgatás "alkotmányosságában" élõ Nagyapó elvesztette lányait. "Mari lányának a sírját Bukarestben, Sára lányáét Budapesten kereste föl világításkor a képzelet gyorsvonatain... Idegen utasoktól, falubeliektõl érdeklõdött: abban a messzi temetõben milyen
helyt van a lányom sírja? Mari talán üzent is neki valamit, egyedül neki szólót, a halálos ágyán. Jóemberek, kik arra jártatok, semmit sem tudtok arról, mit üzent a lányom? ...Mari végakarata sohasem jutott el nagyapámhoz. Férje bolgár volt, a haldoklónak utolsó pillanatában magyarra váltó szavait
nem értette meg. Valamelyik fiútestvér föltételezett szavakat ismételt a sógor elõtt, élesen megrajzolt ajakmozgással: így mondta vajon? Nem, nem így mondta, rázogatta fejét a szomorú ember. Odaveszett az üzenet."
Két közösségi méretû tragédia is sûrûsödik ebben a jelenetben. Egyik a
szétszóródás sorsmotívuma, ellentétben az Anyám könnyû álmot ígér címû naplójegyzetében írottakkal: már a halottak sem gyûjtenek össze bennünket. Az életben való szétszóródás következményeként a temetõben is egyedül maradunk - mondja. A távozás magányánál komorabb az, amit a végsõ üzenet
példázatával jelez: Mari nénje anyanyelvén mondta az utolsó szavakat - de férje nem értette. Hagyatkozása tehát nem juthatott el szeretteihez. Aláereszkedik a Táltos: a költõ feltámadást ígér. Táj és történet; képzelet és valóság pontosan találkozik a kamarási útelágazásnál, ahonnan a kereszten
sebeibõl vérzõ Jézus alól lépkednek a megváltás birodalma, a szülõi-dédszülõi ház felé. Múltból és jelenbõl mindenki hazafelé tart; gyermekkorának Kiskút völgyében pásztorkodását bevégezte a mai nagypapa, hogy majd egykori édenében játsszon unokájával. Lánc, lánc, eszterlánc...; Bartók
mikrokozmoszának dalocskái, és képzeletünkben a gyermekek énekelnek. "Tied vagyok egészen..." ahogyan Orbán György szerzeményeként kristálycsendüléssel szólt a gyermekének édeni kórusa a Káin és Ábel kolozsvári elõadásában.
Az édeni otthoniasságban képzeletbeli játékok, mesés utazások után
következik a jelen szociográfiai pontossággal. Igen, mintha az Anyám könnyû álmot ígér címû munkáját folytatná a Szavakkal. Folytatás, mert azok az ünnepi rituálék, amelyek lírai szépséggel szinte fejezetszerûen egymást követték, ahogyan a kamarási közösség életében is történtek, azok most újra
felsejlenek. De már csak hang- és emlékfoszlányok érkeznek a múltból. Karácsonyi kántálások? Ünnepek törött darabjai. Az idõ valamiképpen Dédnagypapában is megcsúszik: a betlehemi kicsi pásztor szerepét is eljátszotta valamikor. Áhítatos orcával nyújtja Lacika felé a gyapjas ajándékot: ezt hoztam
neked, egyebem nincsen. "Ó, van egy szekerecském is!" Már nem gyermekkorát és betlehemezéseit idézi fel, az egykori rítustöredékekben a Dédapa ajándékozásának betlehemi gesztusát villantja fel. Az Anyám könnyû álmot ígér ünnepi közös mulatságának szárnyaló énekes rituáléját is eróziós mivoltában
észlelhetjük, amikor Jani rázendít kedvenc dallamára: "Giling-galang, szól a harang..." Jani ugyanis "Magyarul csak a gilinges galangot tudja énekelni, azt ismétli tehát kimerült szemmel, borostás arcát az égre emelve: gili-gala szól horong baldagságo határtolo!" Ráncigálják a nyelvet és a
dallamot, tûnõdik a szerzõ, s aztán egy lakodalmi meghívó mûfordítójaként tudósít az erózió újabb jelérõl: "Rosca Ionan és családja szeretettel közli, hogy fiúk, Ioan Agneta kisasszonnyal - Ágnessel ekkor meg ekkor esküvõjét tartja, melynek vigalmi része a võlegény házában lészen." A leány elmegy
a háztól, el a faluból, el a nyelvi közösségbõl. Otthoni nézelõdésében keserû tapasztalás mindenütt: "Üres a ház, régi gazdái: Erzsi néném, Ferenc bátyám kint a temetõben. Ott folytatja most már a karácsonyesti köszöntést: örömre való hálákat adjunk az Istennek... Négy gyermeke az ország négy
sarkában. Kutas Feri a Zsil völgyébe vándorolt el szenet fejteni. Feleségét, gyermekeit is elvitte, valamint az András napi dalokat. Némelykor hazalátogat, de nincs kedve énekelni."
Doberdo felett többé nem ragyognak a csillagok; rámás csizmát sem csináltatnak az András napi ünneplõ
sokadalom dalosai, mint az Anyám könnyû álmot ígér egyik történetében. Újra felhangzik az ének, a sereglet helyett azonban a szerzõ egyszemélyes gyülekezetként panaszolja a krisztusi szenvedést: "...kezeink, lábaink átszúrva, ruháinkat a latrok széjjelosztogatták magok között. Hol késik, Uram, a
bosszúállásod? Egyetlen szavadba kerül, s ember és szarvas idétlent szül a világra. Perelj Uram, perlõimmel; szeleiddel õket megfutamítsad, ellenünk font hálóikba gabalyítsad; rontsd meg karjukat, ha már levágni nem akarod; az igazságot te igen szereted, a hamisságot viszontag gyûlölöd. Valóban
gyûlölöd? Akkor tegyél is valamit érettünk! Kelj fel tehát, ne aludjál; öröködbe, ím pogányok jöttek és elszaporodtak, mert õhozzájok volt jókedved, miközben hasunk és reményünk a földhöz ragadott..." Zsoltártöredékek fonódnak keserû monológba. Nem dicséret hangzik, hanem kétségbeesésbõl
felszakadt számonkérõ jajdulás. A jelenkori Nagy Nyomorúság korából Psalmus zeng az ég felé. Psalmus Hungaricus ez is, akár Kodály Zoltán siralmas éneke, vagy Dsida Jenõ verse. A textus, a szövegkompozíció maga is kifejezi a sanyarú és számkivetett állapotot. Sorok, szövegtöredékek illeszkednek
egymáshoz, s hogy darabjaira hullott az Egész, az elemi létében, vagyis nyelvi kifejezõ állapotában is megmutatkozik. Ha Beckett figurái dadognak és szavakat, szótöredékeket böffentenek egymás felé, az személyes vegetációjukról szóló híradás. Ha Sütõ András szereplõi akadozva szólalnak meg,
hamisan intonálják a magánhangzókat, zsoltáromladékokat mormolnak, az a közösségi pusztulás jele. Hogy nincs iskola, nincsenek intézmények, amelyek a nemzeti hovatartozandóság szellemi építményét kimunkálják a lelkekben. S ha évtizedek óta a tiszteletes úr új zsoltáros könyvet nem adhatott hívei
kezébe, persze, hogy hallomásból egyre inkább foszlányokban vándorolnak Szenczi Molnár Albert sorai. A társadalmi lét leverõ tényeibõl így épít költõi látomást Sütõ András.
Ha drámát írna, talán itt fejezné be. Szervét és Káin is az égre kiált kétségbeesésében.
A Szavak fohászára
azonban megnyílik a föld és megnyílik az ég.
Megnyílik a föld, és Orbán János bácsi tûnik elõ a háborús munkaszolgálatból, s vele az egykori kukoricakapálásért járó mesefizetség és figyelmeztetés. "Szép szóval nem lehet madarat fogni, sem tornyot építeni. De ragaszkodást igen. Azóta is
hiszem - a gyöngyöt ropogtató disznók ellenére -, hogy ahol két lélekben a szavak nem csendülnek össze, miként a kristálypoharak: babiloni bagzás az emberi lét. Megõszültél. A gondoktól bizonyára. A gondok nem õszítenek. Hanem a Gond. A vércsekarmaival. Szólni kell."
És megnyílik az ég is
Sütõ András világegyetemében. Az Úr elindult Péterrel a földre jószógyûjtögetni, "mert híre kelt odafönt az emberi szavak teljes romlásának." Minthogy Péter gyakorta ellátogat a földre, az Úrnak pontos és részletes helyzetjelentéssel szolgál: "...azt kellene parancsolnod mindahánynak: kelj fel és
beszélj! Mert szavaik minden jel szerint összenõttek a beleikkel. Aminek ugyancsak különlegesek, Uram, az okai. A kezelésükrõl van szó. A mindenkori kézhezvétel módozatairól. Ispánjaik és õrmestereik ugyanis, ha némely gondolatot óhajtanának velük közölni, elõször a csizmájuk orrát mozdítják az
ülepük irányába, a szamarak ellenben szájba rúgják õket inkább, csak nagy ritkán farba. Vehetted észre Uram, tele van a környék ilyen szájbarúgásra idomított szamarakkal." Amilyen otthoniassággal teremti Durumót az Olt hídjára Tamási Áron az Ördögváltozás Csíkban címû novellájában, épp oly
természetességgel állítja Sütõ András az Urat és Szent Pétert a híd két végére szavakat koldulni. Az Úr bizakodik; Péter állítja, nem akad, aki megszánná õket. A tét: egy deci pálinka. Sorra elhaladnak a vándorok; a szamaritánus, a "százévi hallgatásra ítélt poéta", akinek gyöngysor szavai
"megvakultak használatlanul"; a golyvás ember, akibõl már csak szótörmelékek potyognak ki, "malteres Bábel-tornyánál". És jönnek a dagadtszájúak, félszájúak, dagadtnyelvûek és görbeszájúak "kunkorodó gilisztaszavakkal". A Paradicsomból kiesettek sereglése; akár H. Bosch apokalipszisein: egy
abszurd világ gnómjai kúsznak, tekeregnek, gombolyognak; gúvadt szemük, tátott szájuk, amely a természetes jogrendre és szólásszabadságra épített emberi világ féreg-létük: kétségbeesett jajkiáltás az elveszett édenért. Sütõ András meselátomásában a nagyfülû ember öszvérré, majd szamárrá változik,
aki "az emberi sokadalomba, valamint a közeli vásárosok közé vetette magát és pontos találattal rugdosta szájba mindazokat, akik megítélése szerint rosszul szólottak, vagy éppenséggel panaszkodni mertek volna..." A képes beszéd a nyelv társadalmi mûködésének ellehetetlenülését példázza. A nyelvben
megrokkantak lélekben eszközemberekké nyomorodnak. Majd a szamaras ember, már a "rend" felügyelõjeként némítja el és rúgásaival tömeggé idomítja az emberi nemzetséget.
Isten elvesztette a fogadást - a deci pálinka Péteré. Az Úr beismeri kudarcát: "Az egyetlen Lény, akit felruháztam a szavak
erejével, saját hatalmammal tulajdonképpen, az esetre, ha meghalnék. Hogy mindétig újrateremthesse önmagát, valahányszor a megsemmisülés veszélye fenyegeti. Létének forrásául a Napot teremtettem, a külsõ fényt, értelmének azonban a belsõ világosságot: a nyelvet, amely a gondolatainak, szellemének
egyetlen magháza. Értelme másként éppúgy elcsökevényesedik, mint víz nélkül a tavirózsa, mint a szükséges tápláléktól megfosztott szarvasok agancsa. Életének célját fogja keresni majd ezen a földön, és nem találja meg semmiben, sem ételben, sem italban, sem a szerelemben, ha belsõ világosságát, e
Második Világmindenségét, Magánkozmoszát föladja és elkótyavetyéli a hiábavalóságok vásárterein."
Az Engedjétek hozzám jönni a szavakat mesés példázata is - mint a Káin és Ábel - felidézi bennünk Madách látomását. Sütõ András Úristene is elégedett mûvével, mert a csillag nem változik
szamárrá, a madár se viszi vásárra csõrének állását, Madáchnál reménytelenségének szirtfokán az ember elégedetlen munkájával, Sütõ Andrásnál pedig az Úr elégedetlen a nyelvi közösségi létre teremtett emberrel. Újrateremtené, vagyis gyúrná az embert, de "a dolog azon bukott meg aznap, hogy a
csaplárosnak ellopták a gyúródeszkáját laskanyújtóstul." Az újrateremtés tehát máskorra halasztódik. Ama Tragédia-végi biztatás azonban mégiscsak felhangzik, mert az Ige testet öltött az unokában. Lacika Nagyapa elõtt lépdel az ösvényen. A gyermek képzeletében gímszarvasokkal népesült be a
mezõségi táj, galambszárny-szépségét, fácáncsibe-ragyogást lát maga körül, s az erdõben a piros kontyú harkály kopácsolását füleli. A dalból arról is tudomást szerzett, hogy Kolozsvár milyen város; megismerhette a gyenge kismadár természetét. Nagyapával beutazta az égi, pokolbeli és földi
tartományokat. Mint Alexa Károly írta: "A nyelv rég elfelejtett mesgyéin, újrajárt ligeteiben, Albertus Molnár kalamárisa közelében, a dallá vált Gábor Áron kohójánál, a cinterem melletti Bolyai-emlék szomszédságában, a nyelv tágas mezõin, amik éppúgy õrzik Balassi lovának patkónyomát, mint a
gályarab prédikátorok elfoszló lábbelijét, a nyelv omladékain látjuk õt, és a szó zavaros hordalékait derítvén, a nyelv szögesdrótjaként markolva, még ha árammal is telítvék, a nyelv ingathatatlan tölgyesei és ügyesen ingó, de hamar torssá romló nádjai között, a nyelv kockakövein és a gaztól
fölvert árokszéleken, a bibliai és a zsoltár csataterein..." (Kortárs, 1977. 12. sz. - Maros menti parainézis)
Amikor 1935-ben Németh László Erdélyben járt, azt írta: "Az erdélyi irodalomnak szüksége volna egy Dantéra, aki utoljára kiáll mindazért, ami itt pusztulóba megy." Sütõ András
kiállt mindazért; vállalta és vállalja ezt a közösségi megbízatást. A Sorskör közepére állt; s az õ pusztulás-víziójában mindazokat az emberi, etikai, nyelvi, történeti értékeket számba vette, amelyek a magyarságot megtarthatják minden idõben. Nyelv-Isteni színjátékában bejárja a pokol, a
purgatórium és a paradicsom köreit, hogy ama édeni, a Dante által említett boldog Magyarországot felderítse.
Az Engedjétek hozzám jönni a szavakat: Sütõ András álombeli Magyarországa. Kozmikus látomás zivataros századainkról - és magyarságra vezérlõ kalauz. Gyötrelmes víziókban tudósít
közös, Hebron völgyön túli édeni világunkról.
Ahogyan Csoóri Sándor méltatta: "Vannak, akik kétségbeesésükben Istent mozgósítják, hogy beléje kapaszkodhassanak.
Sütõ a nyelvet mozgósította.
Az anyanyelvet.
Engedjétek hozzám jönni a szavakat - ez a bibliai hangulatú
mondat könyvcím ugyan, de életre szóló életprogram is. Sütõ a saját sorsával küzdõ ember, a nyelv erejével kezdte el csöndben fölfegyverezni, hogy a kikerülhetetlen élet-halál harcban ne védtelenül tébláboljon az ég alatt." (Laudáció a Bethlen-díj alkalmából, Hitel, 1990. 24. szám)
Tamási
Áron Zöld ág címû regényében az édenkeresõ legények, Jáczint és Benedek egy mesés példázattal tûnõdnek további sorsukról. Két madár történetét idézik fel. Egyik földön lépkedve indult a távoli "gyönyörû helyre". A másik levegõben repült, de útközben szárnyait meglõtték: "Egy helyben vergõdött
valameddig, akkor meghalt - meséli Tamási, majd hõse hozzáteszi: - Mert szárny nélkül tovább élni nem is lett volna érdemes." Amelyik lassan, gyalogosan lépdelt, elérkezett a vágyott helyre. Mintha Tamási Áron példázatát gondolná újra Sütõ András: "Feje fölött vércseppes fényköröket sikongva lõtt
lábú madarat is látott itt Nagypapa. Máig sem tudja: az égnek mely sarkában keresi azóta is a leszállóhelyet." Átfordítja tehát Tamási Áron példázatát; szárny nélkül élni nem lehet. Mert Tamási az õ madarát gyalogosan elbicegteti ama képzeleti tartományba. De Sütõ András azt mondja; a madár földet
sem érhet. Sorsa: csak az égben szárnyalva létezhet. Azt is sugallja: nem cél az, amit Tamási láttat. Tamási Áron gyalogos madara eléri célját, Sütõ András lõtt lábú madaránál a leszállóhelyet, a pihenõt sem érheti el. Szimbolikus a sebesülés módozata is. Tamási madara szárnyát vesztve lépeget;
Sütõ Andrásé pedig azt mondja nekünk, hogy gyalogosan nincs mit kezdeni magunkkal; csak a költészet, a szárnyalás tarthat életben.
Nem sokkal a Szavak megjelenése után (1977) Illyés Gyula A lõtt lábú madár képét kibontotta Sütõ Andrásnak ajánlott versében. A költõ és a szellem emberének
helyzetére utalva írta: "Az lett lehetõ, ami lehetetlen" - üzente íróbarátjának Marosvásárhelyre. Ars poeticaként maga is azt vallotta: "Erre gondolj: A kép / a legcáfolhatatlanabb beszéd." Illyés Gyula eleget tapasztalhatta mindennapi küzdelmeiben, hogy csapdában él az, aki a magyarság sorsát
ezen a tájon avval a felelõsséggel vállalja magára, ahogyan legnagyobbjaink tették. Válasz Herdernek és Adynak (1977) címû esszéjében írta: "Különös kutyaszorítóba került, aki Adynak és elõdeinek vonalán akart lenni egyszerre hû európai és mégis - már Csokonai szavaival - "egy hív magyar". Innen
is, onnan is fenyegették furkók. De hát mondhatunk-e kevesebbet, amit minden "hív magyar" látott, annál világosabban, minél európaibb volt." (Szellem és erõszak) Bizakodás után Illyés Gyula számára a romániai magyarság ellen irányuló megsemmisítõ politika félreérthetetlen jele volt a Bolyai
Egyetem megszüntetése. 1963 végén az Expressnek adott interjújában még szelíden fogalmazott, ám elsõként jelentette a nagyvilágnak, "Romániában van egy provincia, Erdély, amely évszázadokon át a magyar civilizáció és irodalom valódi szülõföldje volt. Ebben a provinciában nemrég zárták be az
egyetlen magyar egyetemet, ami egy több mint kétmilliós lélekbõl álló kisebbségnek volt szánva. A magyar írók és az egész magyar értelmiség helyzete nagyon kényelmetlen. (Ha a költõkön a sor - Szellem és erõszak) Nyilatkozata mégis zavart, felháborodást keltett Budapesten s méginkább Bukarestben
1964 elején. A román írószövetség vezetõségi ülésén Eugen Barbu, azóta a Romania Mare Párt hírhedett alakja, fasisztának nevezte Illyés Gyulát. Azzal vádolta, hogy az 1945-ben elmenekült horthysta fasisztákat dicsõíti - a Kora tavasz (1942) címû kötetére hivatkozott. Sütõ András élesen, gunyorosan
válaszolva utasította vissza Barbu vádjait, akinek tájékozatlanságánál csak sovinizmusa mutatkozott nagyobbnak.
A virrasztást pedig egyre többen elkezdték, vállalva a gyanúsítást, a belügyi figyelmet, a megfélemlítést és kitaszítottságot, a pártsajtó rendületlen rágalomhadjáratait. Az alig
tûrt és a betiltás között imbolyogva harcoltak sokan. "Versben bújdosó haramia vagy / fohászból, gondból, rád szabott sorsból / hírhedett erdõt meg iszlagos / bozótot teremtesz magad köré" - írta Nagy László. Valóban, bujdosni kellett költõként éppen úgy, mint közügyi, magyarság-kisebbségi dolgok
képviseletében, így Erdély ügyében is. Minálunk vannak fenyvesek címmel Czine Mihály bevezetõjével Tompa László járta az országot és képviselte a román-magyar összetartozás gondolatát. Középiskolás diákok és egyetemisták körében irodalmi estje beszélgetéssel folytatódott. Ügyeletes fülek
jelentették a hivatalos politikai etiketten túlmutató gondolatokat. A belügyéri akciókat helyi és magasabb szintû intézkedések is követték, s persze a központi propaganda gondoskodott arról, hogy ideológiai ellenféllé avassa a szereplõket. Erdélyrõl a romániai magyarságnak romlásáról beszélni
pedig: a nacionalizmus nyilvánvaló bizonyítéka. Mégis erõsödtünk a ragaszkodásban; Kallós Zoltán eszmei és szakmai útmutatásai nyomán Sebõ Ferenc, Halmos Béla és a Muzsikás együttes elindította a táncházmozgalmat. Mezõségi, széki, moldvai csángó dallamok csendültek fel baráti és alkalmi
összejöveteleken. Nem leplezte le talán semmi más jobban a rendszer álszent és farizeus voltát, minthogy gyanúsnak nyilvánította azokat, akik a Duna-medence népeinek táncait népszerûsítették, dalait, az ügyét felkarolták. Bartók Béla, Kodály Zoltán hazájában! Csoóri Sándor, Nagy László és Kiss
Ferenc erkölcsileg is a fiatalok mellett állt. E mûvelõdési és szellemi program mellett Illyés Gyula fegyvertársaiként a nyilvánosság elõtt is megszólaltak, amikor és ahogyan csak tudtak. Czine Mihály a Tamási-ünnepségrõl hazatérve 1972 októberében az Írószövetség választmányi ülésén indulatosan
számolt be a romániai magyarságot sújtó intézkedésekrõl. Célzatos rágalmakat s olyan híreket kezdtek terjeszteni, hogy az Írószövetségben egyesek területfoglaló igénnyel szólaltak meg. Czine Mihálynak az erdélyi irodalomról írott monográfiája már a hatvanas években elkészült, de nem jelenhetett
meg. Az írószövetségbeli megszólalást követõen terjedelmes levélben, a miniszternek címezve, de Aczél Györgyhöz szólva sorolta a könyvkiadás és a fõszerkesztõk, szerkesztõségek tájékozatlanságait, a kultúrpolitika közömbösségét és felelõsségét. Aczél elsõ felindulásában Czinét vidékre akarta
számûzni. Király István védte meg Czine Mihályt. A rádió és a televízió pedig némán és tájékozatlanul asszisztált e közömbös közállapothoz. Kivételt jelentett a TV-Híradóban Pálfy G. István, aki egy-egy percet kiharcolt a romániai magyarság ügyeinek. Támadás, beszorítottság minden területen.
Pomogáts Bélát transzszilvánizmus tanulmánya ürügyén a Duna-medence éber ideológusa, diktátora, E. Fehér Pál támadta meg a Kritikában. Célzatos rosszindulatát még csak leplezni se tudta. Tamási Áron Õsvígasztalás címû drámáját õskeresõre hamisította, csak hogy jól bevált jelzõivel sandán
támadhassa az írót és az erdélyi gondolatot.
"Be kell hordanunk, hajtanunk mindent. /A szavakat is. Egyetlen szó, egy tájszó se maradjon ki./ Semmi sem fölösleges" - írta Kányádi Sándor Noé bárkája felé címû versében. A költõ aggodalma félreérthetetlen: elkezdõdött a pártprogrammá emelt és
nyíltan hangoztatott tétel, a nyelvi homogenizálás (1974) - nálunk pedig a nyelvek eltûnésérõl, felolvadásáról jelent meg tudományos értekezés. Erre utalt az Engedjétek hozzám jönni a szavakat címû könyvében Sütõ András is, amikor a golyvás emberében Bábel tornyának malterosát fedezi fel. A nyelvi
jövõnket, végsõ soron önmagunkat feladó nézetre válaszolt Balogh Edgár a Tiszatájnak küldött dolgozatában. Ilia Mihály fõszerkesztõ közlésre leadta a tanulmányt, ám a nyomdában a belügyi szolgálatosok megakadályozták a szedést. Ilia Mihály emberi és szellemi méltóságában mélyen sértve lemondott a
lap szerkesztésérõl. (1974. december) A román nacionalista vezetés és a hazai nemzetvesztõ pártpolitika internacionalizmusa "baráti és testvéri szövetségben" mûködtette megsemmisítõ gõzhengereit.
1974 tavaszán Romániában papírtakarékosság ürügyén zsugorítani kellett a napi- és hetilapok
példányszámát. 1975-80 között 30-40%-kal csökkent az újságok, folyóiratok terjedelme; 30-50%-kal zsugorodott a könyvek példányszáma. Súlyosan csonkolta a magyar nyelvû lapokat, s különösen a Kriterion Könyvkiadó munkáját. Szaporodtak a megsemmisítés tényei: nemzeti jellegüket vesztik a magyar
líceumok, osztályokat szüntettek meg, számokban írták elõ a magyar diákok középiskolai és felsõfokú tanulmányi lehetõségeit (numerus clausus). Az elõírt számok természetesen még Románia összlakosságán belüli magyar nemzetiség arányának sem feleltek meg. Ezért hatott jelen idejû és döbbenetes
metaforaként Harag György képe Az ember tragédiájában, amikor a prágai színt nem egy tanítvány jeleneteként mutatta meg, hanem iskolaüggyé emelve a diákság elõadótermében vetítette elénk. (1975. január)
Az új vásárhelyi színház avatására jellemzõ és hírhedt történet: 1973 októberében a
színház vezetõsége napokon át igazgatta az új épület elõtt a piros szõnyeget, mert a diktátor Ratosnyán vadászott, és a megyei vezetést se értesítették, mikor méltóztatik megjelenni az avató ünnepségen. Többszöri halasztás után végül is jelezték Ceauºescu érkezését. Tudván, hogy a diktátor a
mûvészetet nem szívleli, kedvében akartak járni, ezért falusi román amatõrök zenés-táncos mûsorával készültek fogadására. Még arról is döntöttek a szigorú biztonság érdekében, hogy vásárhelyi színész még nézõként se legyen jelen. Az avatás napján este hat órakor kiderült: a színház
befogadóképességéhez képest kicsi az udvartartás és a tapsonc sereg, elférnek hát a mûvészek is. Mégiscsak jöhetnek! Lássák színházuk dicsõ nyitását. Körbetelefonálták a színészeket, de köszönték szépen az invitációt, sokan otthonukban maradtak.
A mûvészi szellemi életet fokozatosan
lezüllesztették. A hetvenes években írók és mûvészek már nem kaptak díjakat, becsületük csak a nacionalista udvari bárdoknak volt, mint például Adrian Pãunescunak, aki országjáró mûsoraiban - a televízió nyilvánossága elõtt - hisztériáig fokozott népünnepélyek keretében gyalázta a magyarságot.
Ehhez szava sem volt a magyar politikának, és nem lehetett a sajtónak sem.
Sütõ András mûvei riadtságot, félelmet és bizonytalanságot váltottak ki a bukaresti párt- és állami hivatalnokokból. A Csillag a máglyán bemutatóját például cenzorokkal való huzakodás elõzte meg. Mondatok értelmét
kellett "lokalizálni" vagy újrafogalmazni. Hatalmas belügyi készültség várta a bemutatót; értesültek, hogy sokan érkeznek Magyarországról. A belügy listát kért a színháztól, kik azok az "idegen állampolgárok", akik az elõadáson jelen lesznek. (1976. III. 19.)
A magyarellenesség jelei a
román társadalmi élet minden területén megmutatkoztak. Rendeletet hoztak például: 1975. január 15-tõl az "idegen állampolgároknak" kötelezõ hotelben megszállniuk. Nyilvánvaló volt: elsõsorban a magyarországi kapcsolatokat akarták a belügyi megfigyelés körébe vonni. Biharpüspökiben vagy Kürtösön
felszálló határõrök miközben az útlevelet kérték, a kezükben lévõ regisztert forgatták, s összevetették: szerepel az illetõ a listán. Különbözõ színû bejegyzések az utas további sorsát meghatározták. Elõbb csak faggatták, hová utazik, hol száll meg... - ezeket az információkat feljegyezték, s
leszállva telefonon az illetékes település belügyi szervének jelentették. S mire megérkezett, már az állomástól kísérték útját. Autóátkelésnél (Ártánd) hosszú sorokban torlódtak össze, mert a kõasztalra pakoltatták ki a csomagokat. Személyi motozásra vonaton egy másik fülkébe (Nagyvárad és
Kolozsvár között) invitálták a "gyanús" személyt, Kürtösön leszállították a vonatról. Hogy mi volt tilos és mi nem, azt a vámosok határozták meg; kávé, szappan, cigaretta ellenében persze engedtek honfiúi éberségükbõl. Az elkobzott árukról pedig gyakran nem adtak hivatalos papírt. Fõleg nem
könyvekrõl és folyóiratokról - mert a Romániát felforgató termékeknek számítottak. Különösen hisztérikus éberséget mutattak az Utazások Erdélyben címû kötet iránt, amely a helységneveket, emlékmûveket magyarul is jelölte. Minden megtalált példányt elkoboztak, sõt olykor tulajdonosát
visszafordították.
Abszurditás akkor mutatkozott igazán, amikor már a Népszabadság is tilalmi listára került. Vagyis: egyik "testvérpárt" vezetése nem engedi országába a másik "testvérpárt" hivatalos lapját.
Az Erdélybe gyakran utazó turista már jól tudta, hogy például a kolozsvári
Continentalban vagy a marosvásárhelyi Transzszilvániában mely szobák egyikét kapja azok közül, amelyeket lehallgató készülékkel láttak el. A házak elõtt fel-feltûntek megfigyelõ személyek és jármûvek úgy, ahogyan Kányádi Sándor versében felidézi a szorongásos képet: a ház elõtt egész éjszaka
ácsorgó terepjárót. Rendelet írta elõ: aki idegen állampolgárral találkozik, annak a beszélgetés tartalmát jelentenie kell az államvédelemnek. Fõként intézményvezetõktõl, egyházi személyektõl kértek írásbeli jelentést, s azoktól, akiket valamilyen ürüggyel a Securitate meg akart félemlíteni.
Megkülönböztetés minden területen: zárt városnak minõsítették például Kolozsvárt, Temesvárt, Marosvásárhelyt is. De ez csak arra volt ürügy, hogy a magyar lakosság letelepedését "jogi formában" megakadályozzák. Mert a románok korlátlanul özönlöttek a zárt városokba, ahol munkahely és lakás
várta õket. Az iparosítás hangzatos társadalmi programja azt is jelentette, hogy Marosvásárhely, Csíkszereda, Sepsiszentgyörgy környékének magyar lakói gyakran nem juthattak munkához, mondván, nincs alkalom, ám a Kárpáton túli területekrõl tízezrével és szervezetten telepítették be a
románajkúakat. Oktatási intézmények mellett üzemekben, hivatalokban is a numerus clausus elve mûködött, vagy még az sem. Hanem inkább a numerus nullus.
Új magyar vezetõt kinevezni azt jelentette: hátrányos megkülönböztetésben részesítik a románokat. 1976 szeptemberétõl elveszti önállóságát
az utolsó magyar fõiskola is, a vásárhelyi Szentgyörgyi István Színmûvészeti Intézet, mert román tagozattal bõvítették. A korábbi tizenöt hallgató helyett az új rendszerben, az egyenlõség jegyében, már csak hét-nyolc diák kezdhette meg tanulmányait. S hogy Constantin Codrescu és a hozzá hasonlóak
sovén érzékenységére tekintettel legyenek, az osztálytermek ajtajáról leszerelték az egykori kiváló tanárok és mûvészek, Delly Ferenc, Borovszky Oszkár és mások névtábláját.
A romániai magyarság kérdése belpolitikai, tehát belbiztonsági ügy!
Más ország, külsõ szervezet és testület
nem szólhat a történtekhez - a diktátor beszédében szinte hetenként rögeszmésen hangzott el a szuverenitás és függetlenség elve. Amennyiben a magyar kisebbség külpolitika: úgy látványos manõverek bábjaként lehet velük megnyugtatni a világot. Ezért mehettek el például a romániai magyar írók 1973
tavaszán Amerikába.
Az erdélyi magyar írók elsõ amerikai körútját valójában Püski Sándor kezdeményezte. A Magyar Élet Kiadó hajdani legendás alakja akkor már New Yorkban élt és folytatta irodalomterjesztõi és kiadói munkásságát. Elõbb csak Sütõ Andrást hívta meg irodalmi szereplésre, aki
azt tanácsolta neki, hogy hívja meg Kányádi Sándort és Farkas Árpádot is. Tanulságos lenne - mivel politikai háttere van az ügynek - bõvebben ecsetelni, hogy a Sütõnek szóló egyszemélyes meghívás alapján miként szaporodtak hétre a mûvészküldöttség tagjai, akikhez még újabb két személy is
csatlakozott. Tény, hogy a román kultúrpolitika illetékesei megpróbálták ezt az alkalmat is fölhasználni a Ceauºescu-politika "jó hírnevének" növelésére, ugyanis a román pártfõtitkár épp az idõ tájt készült amerikai útjára. Ez részben sikerült is nekik: a felduzzasztott küldöttség egyik-másik
tagja (Hajdu Gyõzõ) oly idillikus képet festett a romániai magyarság "kulturális virágzásáról", hogy joggal váltották ki egyes magyar újságok fanyalgását, sõt éles bírálatát is. Az elismerõ beszámolók jórészt Sütõ András szereplését méltatták. Az irodalmi estek sorozatán felolvasott Nagyenyedi
fügevirág címû esszéjével mindenütt sikerült megértetnie közönségével, hogy a Bethlen Gáborhoz írott panaszlevél: a Ceauºescu-diktatúra szorításában vergõdõ romániai magyarság segélykiáltása. A román hírszerzés nyilván fölfigyelt e mozzanatra, Sütõ András "ünneprontó" szövegeire, mert az újabb
kulturális szereplést, mikor a Székely Népi Együttes egy csoportjával kellett volna amerikai körútra indulni, Iosif Banc - Maros megye párttitkára és Ceauºescu bizalmasa - szigorúan betiltotta.
A diktátor Romániája a legnagyobb kedvezményben részesült (1975), a szovjet érdekzónában egyedüli
államként. Amerika így hitelesítette az embertelen politikát. A diktátor tartotta a kapcsolatot Izraellel, miközben sûrûn ölelgette a palesztin vezért; afrikai, közel- és távol-keleti "testvérekkel" találkozott naponta; Erzsébet királynõ fogadta és kitüntették például Angliában is. Már 1971-ben
megíratta életrajzát a diktátor, Hamelet mûvének kiadását a nagytekintélyû párizsi Seghers hitelesítette. De nem a nyugati bestseller listákat ostromló számítással, hanem hivatalos és titkos román ügynökök bõkezû anyagi ösztönzésére. Egymás után így jelentek meg a világ nagy nyelvein a diktátor
cikkei, beszédei, a róla szóló monográfiák, majd lassan, a hetvenes évek második felében, könyvekkel, kitüntetésekkel szervezni kezdték a diktátorné dicsõségét is, akit a kémiai tudományok halhatatlanjaként ünnepeltettek afrikai országokban és megvásárolt nyugati egyetemekkel és értelmiségiekkel
egyaránt.
A romániai magyarság eróziója, az intézményes jelleg mellett, komoly személyi veszteségekben is megmutatkozott. Elhunyt Nagy István (1977), Kós Károly (1977), Mikó Imre (1977): a Magyarózd kincseibõl tornyot rakó Horváth Istvánt részeg belügyi tiszt gázolta halálra (1977). De
szomorú gyorsasággal fogyasztotta magát a fiatalabb generáció is: elõbb Szõcs Kálmán (1973), majd a Kalevalát fordító Nagy Kálmán végzett életével (1973. november), Szilágyi Domokos, aki annyiszor játszott a halál gondolatával, szintén beteljesítette a kísértést (1976). Temetésére Páskándi Géza
már a Magyar Írószövetség képviseletében utazott, mert még 1974 telén házassági akcióval távozott szülõföldjérõl. Erdélybõl való távozását megértve mondta Sütõ András: inkább négyszáz kilométerre legyen Kolozsvártól, mint három méternyire a föld alatt. Elkezdõdött a menekülés elsõ törvényesnek
álcázott hulláma: házasságok köttettek barátságból és szívességbõl; és gyakran ötven-százezer forintos árfolyamon. A belügyi zaklatások, megfélemlítések egyre jobban meghatározták a romániai magyar értelmiség mindennapjait. Jól tudták például: Kallós Zoltán személye jelképpé nõtt. Magánéletébe
avatkozó rágalmakkal tartóztatták le, hamis tanúkkal megszervezett koncepciós perben ítélték többéves szabadságvesztésre.
Kutyaszorító.
Hivatalos felszólalásra nem volt esély: Magyarországon a felelõsség súlyát átérzõ személyek roppant erõfeszítéssel próbálták kimoccantani a közönyös
politikai közhangulatot. Figyelték Csoóri Sándor körét. Hozzá naponta érkeztek a dermesztõ hírek. A turista úton Budapestre jött romániai magyar értelmiségiek éppúgy megkeresték, mint az erdélyi falvak közemberei. Az erdélyi és a határon túli magyarok gondja napi baráti összejövetelek fõ oka és
tárgya lett.
Hiteles embereket próbáltak besúgásra csábítani-kényszeríteni. A cselekvés és a megszólalás módozatait keresõ személyek rózsadombi összejöveteleit például kenyérkosárba helyezett mikrofonnal hallgatták le. 1975 télvégén a magyar pártkongresszus elõtt, a fõszerkesztõi
értekezleten megtiltották a romániai magyarsággal kapcsolatos minden írás és tudósítás közlését. A nyugati magyarság széthúzó és sokszor szomorú belsõ hadakozásai közepette igyekezett felvállalni azt, ami elsõsorban a magyar államvezetés és politika kötelessége lett volna. Illyés Elemér adatokban
gazdag könyve (Erdély változása, München, 1976) baráti körökben itthon is kézrõl kézre járt. Bécsben Szépfalusi István; Münchenben az Új Látóhatár; Párizsban az Irodalmi Újság már a hatvanas évek közepétõl, Amerikában Nagy Károly és az Ötágú síp kísérte figyelemmel azokat a politikai tényeket,
amelyekrõl a magyarországi sajtóban tilos volt írni. Zolcsák István Dél-Amerikában szervezte az Erdélyi Világszövetséget 1968-tól; az Amerikai Magyar Szövetség képviseletében Száz Zoltán járt erdélyi tényfeltáró körúton az amerikai követség támogatásával. Történelmi érdem ma már: a huszonöt éves
Hámos László 1978 áprilisában tüntetést szervezett a New Yorkban tartózkodó román diktátor ellen, és a 2500 résztvevõ megalázó perceket okozott az önhitt zsarnoknak, de az embertelen politikát elfogadó amerikai kormánynak is. Az amerikai magyarság fellépésének is köszönhetõ, hogy Kallós Zoltánt a
reá szabott ítéletnél elõbb engedték ki a börtönbõl.
A magyar vezetés lelkiismerete azonban moccanatlan maradt. 1977 júniusában a Nagyvárad-Debreceni találkozó újabb csúfos és megalázó eredményeként a magyar kisebbség jogfosztottságát az elvtársi egyetértés jegyében szentesítették. A
kishatárforgalommal kapcsolatosan született megállapodás, és a majdani kolozsvári és debreceni konzulátus megnyitásáról döntöttek. Egyetlen új elem, politikai terminológia bukkant fel a közös közleményben: a nemzetiségek Híd szerepe. Erre a képre mondta Sütõ András: "de nem úgy, hogy rajtam, mint
a pallón járjanak át."
"Hol zsarnokság van, ott zsarnokság van."
A zsarnokság leleplezésének feledhetetlen színházi pillanata volt, amikor a Csillag a máglyán kolozsvári elõadásán a fegyveres poroszlók belökték az ajtót, majd belépett a Hitnyomozó, mire Szervét Mihály azt kiáltotta:
Tolérance! - és akkor felzúgott a taps. Nyugalmas idõk békés elõadásában a primadonna érkezését fogadják ilyen ovációval, vagy egy jól formázott poént éltet így a közönség. Hogy fergeteges ünneplés kísérte a "Tolérance"-ot, az már az élet és a színház végzetes és tragikus, tragikusan abszurd,
jelenidejû azonosságát leplezte le. Mert ez a "Tolérance" egy képzeletbeli monumentális tüntetés jelszavát kiáltotta oda nemcsak a színpadi belügyérnek, hanem az elnyomó diktatúrának is. Tolérance! - ahogyan Szépfalusi István írta ezzel kapcsolatban: kulcsszó. A kétmilliós magyarság óhajtását
fejezte ki sugallatos megjegyzése: "Jogot a meggyõzõdésnek, szabadságot az árnyalatoknak." (A Hét, 1979/27.)
Az emberek a köznapi cselekvés módozatait keresték. Papok és tanárok templomban és iskolában egy-egy példabeszéddel, képpel tudatosítani igyekeztek a megnyomorított és számkivetett
közösségi létet. Összefogás és összehangolás híján erõtlenek és gyámoltalanok voltak ezek a személyes erõfeszítések. Már csak azért is, mert a gyanakvás, az egymás iránti bizalmatlanság bénította és szinte lehetetlenné tette a cselekvést. Néhány rendezvény jelentett némi bátorítást.
Székelyudvarhelyen például évrõl évre megrendezték a Syculus fesztivált, másutt dalosok és táncosok gyûltek össze, amelyhez a Mûvelõdés címû havilap igényes szakmai segítséggel szolgált. Árkoson zenei napokat, Szárhegyen a képzõmûvészet alkotó táborát szervezték meg. Sokat jelentett a Bodor Pál
vezette televízió, amely annyi kötelezõ anyaga mellett minden adásában megpendített nemzetiségi, szellemi ügyeket; várták az emberek Csáky Zoltán riportjait, a színházközvetítéseket. Sylvester Lajos erõfeszítésének köszönhetõen Sepsiszentgyörgyön életre hívta a nemzetiségi színházak kollokviumát
1978-ban. Gyaníthatjuk: a diktátor második amerikai látogatásának hangulati elõkészítéseként engedélyezték. A szentgyörgyi fesztivál, amely a magyar színházak mellett a temesvári és szebeni német és a bukaresti zsidó színházat is vendégül látta, sokféle nyugtalanságról árulkodott.
Király
Károly 1977 májusában Ilie Verdeþ-nek írt elsõ levelében bírálta a párt kisebbségpolitikáját. Válaszra se méltatták. Király júliusban Magyarországon járt. Sütõ András ajánlásával találkozott Illyés Gyulával, majd Csoóri Sándorral, s mint a Nyílt kártyákkal címû könyvében írja: "egyeztettük a
teendõket, hogy leveleim széles körû nyilvánosságot kapjanak a nyugati sajtóban." A szeptemberben írott memorandum Csoóri Sándor közvetítésével eljutott a helsinki megállapodásokat ellenõrzõ belgrádi konferenciára is. Király Károlyt többször hívatták a pártközpontba, majd 1978. február 7-én
Karánsebesre számûzték. Király Károly több beadványát, Takács Lajos beszámolóját is tartalmazta az a dokumentumkötet, amit Witnesses to Cultural Genocide címmel 1977-ben adott közre a Hámos László vezette emberjogi bizottság.
A szentgyörgyi Kollokviumra hírlapíró társaimmal utaztunk. A
nagylaki átkelõhelyen órákon át vizsgálták csomagjainkat. A karánsebesi útvonalon egy-egy település határában rendõr írta fel gépkocsink rendszámát. Szentgyörgyön civilruhás nyomozók kísérték minden lépésünket; a szakmai tanácskozásra nem mehettünk be, s már ismerõsként tûnt fel Hankesch János
secufõnök zömök alakja. A nyugtalanság igazi okát azonban nem mi szolgáltattuk. Nyugati újságírók mellett, akik Nádas Péternek köszönhetõen, érdeklõdtek az erdélyi magyarság iránt, amerikai delegáció is érkezett a városba és a színházi napokra, amelyet a közönség és a szakma "Sütõ fesztiválként"
is emlegetett. Mert a kolozsváriak a Lócsiszárt játszották, a vásárhelyiek a Vidám siratót, a temesvári színház az Anyám... színpadi változatával szerepelt, a vásárhelyi fõiskolások pedig a Káin és Ábellel arattak vastapsos perceket. Az amerikai delegáció Sütõ Andrással is találkozni akart.
Szándékukról értesült a román vezetés. Nicolae Veres, Maros megye elsõ titkára, késõbbi budapesti nagykövet, Sepsiszentgyörgyrõl "halaszthatatlan lapügyben" sürgõsen hazahívta az esti és a napközi találkozókon ünnepelt írót. Sütõ Andrást Vásárhelyre kocsiztatták, s amikor a hívás okát tudakolta,
az elsõ titkár s a belügyiek képzeletébõl még alibire se futotta. Csak az alkalmat és az idõt akarták ellopni. Épp azt a napot, amikor az amerikai bizottság Szentgyörgyön tartózkodott. Sebaj, mondták az amerikaiak! Marosvásárhelyen találkoznak majd Sütõvel. Ám mire oda utaztak, Sütõ Andrást,
ugyancsak sürgõsségileg, visszaküldték Sepsiszentgyörgyre. De miért hagyta magát? - kérdezhetné bárki. Mert fogalma sem volt az ügyek hátterérõl. Késõbb értesült róla, mikor az amerikaiak már hazautaztak. Ekkor történt, hogy Sylvester Lajos hiába várta a jóváhagyást arra, hogy a találkozó
zárónapján színházát Tamási Áronról nevezzék el. A diktátorné kabinetje válaszra se méltatta a beadványt. Mondhatjuk, a kollokvium úgy végzõdött, ahogy kezdõdött: a mûsorfüzet, amely Illyés Gyulát is idézte, nem kerülhetett közönség elé, mert bezúzták. De a hetvenes évek közepén bezúzták azt a
több mint húszezer bibliát is, amely hivatalos úton jutott be Romániába - vécépapírt nyomtak belõle. S mint Major-Zala Lajos versében írta: "véleményre válasz / az arcukra kenõdött az alfelük nyoma / a húszezer gyalázott biblia" (1980) - mert az arcátlan tett híre bejárta a világot.
Illyés
Gyula a Magyar Nemzet 1977 karácsonyi és újévi számában történelmi európai összefüggésekben írt esszéje (Válasz Herdernek és Adynak) "Európa legnagyobb nemzeti kisebbségének" anyanyelvi iskoláztatási nyomorúságait, az erõszakos asszimiláció tényeit említette olyan elegáns megfogalmazásban, hogy
Románia és Erdély nevét le sem írta. Mihnea Gheorghiu - bizonyára legfelsõbb megbízásra - gyalázkodó jelzõkkel, összevillázott dühödt cikkben támadta meg Illyés Gyulát, aki válaszában az igazság tisztázását javasolta: nemzetközi fórum ítélkezzen vitájukban. Írását nem közölte, mert nem közölhette
a Magyar Nemzet. Majd az irodalmi hetilapban Pach Zsigmond Pállal írattak választ. Miközben a világsajtó, a Le Monde, a Die Presse, a BBC felfigyelt Illyés Gyula "dörömbölésére", aközben, mint naplójából értesülhetünk, Rényi Péter és Ungvári Tamás a Pártközpontnak írott levélben támadták, az Élet
és Irodalomban pedig, Faragó Vilmos nevéhez is köthetõen, "söpört a teveürülékes homok." Illyés Gyula kisebbségi történeti kérdéseket egybegyûjtõ Szellem és erõszak címû könyvét, amely a választ nem is tartalmazta (Magvetõ, 1978), letiltották. Ma már tudjuk, Szépfalusi István közvetítésének
köszönhetõen egy Svájcba jutott példány nyomán facsimile kiadásban mégis megjelent Illyés mûve.
És újra és újra az iskola ügye.
1978 õszén nyilvánosságra hozták a módosított oktatásügyi törvénytervezetet. Sütõ András beadványban és tételesen tér ki a magyar gyerekeket hátrányosan
sújtó szándékokra; hivatkozott N. Ceauºescu elvtárs 1971. március 12-i ígéretére, miszerint az anyanyelvet az oktatás minden fokán biztosítani kell. S a valóság: 1977-ben "...középiskolai szinten a magyar tanulóifjúság 50%-a már kizárólag román tanítási nyelvû osztályokba kényszerült.
A
diktátor újabb amerikai útját elõkészítendõ 1978-ban a Nemzetiségi Tanácsot is összehívta, ahol Sütõ András felszólalásában az oktatás diszkriminációs tényei mellett sorolta a mûvelõdés eróziós tényeit is: "Magyar kórusok pedig román kórusszámok nélkül betiltatnak, ... román dalkartól magyar
éneket nem követelnek." Továbbá: "...azokban a községekben, falvakban, ahol a magyar lakosság százalékaránya nem haladja meg az 5-10-20 százalékot, nagyobb részt megszüntek a magyar nyelvû mûvelõdési körök..." Aztán: magyar nyelvû iskolai lapokat szüntettek meg, a marosvásárhelyi Állami Székely
Népi Együttes Állami Román Népi Együttessé alakult. S újra felvetette a Nemzeti Statútum kidolgozásának fontosságát.
A diktátor a konferencia záróbeszédében nem nyilvánított véleményt a Sütõ András által említett tényekrõl és javaslatáról.
A dráma is ezért volt számára a jajkiáltás
mûfaja, mert nem magángyötrelmeit akarta közüggyé tenni. Önmaga fölött költõként sem virrasztott volna. Ám az õ döbbenete drámai és tragikus: a "kollektív magány". S ebbõl nincs menekvés. Sem feloldozás.
"Mert lehet szóló száj végül a seb?" - kérdezte Illyés Gyula neki szóló versében. Sütõ
András a tengerszem magányból - 1978. február 6-án a farkasréti temetõben Nagy László ravatalánál így válaszolt: "Mert ránk mért ítélet az egyéni élmény, az egyéni lét, az önmagunk megvalósítása, és fölmentõ ítélet, miszerint senki nem felelõs azért, hogy létezik, de ha valakitõl számonkéretik a
közösségi felelõsségviselés gondja: a költõ az mindenekelõtt. A Másokért poklokat is megjáró poéta, az egyszeri jelenség, az individuum legtisztább megnyilatkozása a közösség olvasztótégelyében."
Lõtt lábú madár nyomában...
"Énekelni - leszállíthatatlanul." Prózában, drámában,
esszében. Mert a lehetetlen, az álmodott, a szabad haza csak a magasban, a képzeletiben létezik. A boldog világ, amelyben emberként és magyarként élni lehetne: a távoli jövõ reménysége csupán. S ezért búval és bánattal hosszú és pokoli utak porából vesz magára köpönyeget.
Az erdélyi
magyarság minden felelõs alkotó embere, így Sütõ András is Tamási Áron írói és emberi szolgálatát folytatta az újbarbár idõkben. Hogyan is búcsúzott a nagy farkaslaki halottól Nagy László? "Felvonítja égig a kínt / amit nem lehet kimondani." (Búcsú Tamási Árontól)
A legény fönn fekszik a
ravatalon.
"Egyes népeket, akár Karthágót, Hannibál népét csak ellenségeik, vagy épp legyõzõik híradásaiból ismer az utókor" - mondotta Sütõ András a Herder-díj átvétele alkalmából (1979) Bécsben.
A költõ reménytelen árvaságában lélekharangot kondít, de a feltámadás harsonáját is
megszólaltatja.
"Az ének, amely kezdetben elõttünk járt, majd azután a nyomunkba eredt, hogy mint apró lidérclángokat egybetereljen minket, amire fölcseperedtem, mintha elunta volna önmagát is, bennünket is, átcsapott saját ellentétébe. Elnémult észrevétlenül. Belefájdult a fülünk is. Nem
halljátok, emberek, hogy elhallgatott? Akkor kezdjük csak igazán szeretni és hiányolni, ahogyan fölsír a nádas, miután esti madarai kiröppentek az égtáj minden irányába. Elenyészett énekünk szárnyas metaforája nem hagyott nyugton. És mind gyakrabban emlegettük föl magunk között a gólyát, amely
képzeletünkben az elsõ világháború négy esztendeje alatt, míg szüneteltek az évszakok s a lakodalmak, odafagyott a zimankós idõkben megfeketedett boglyára. Kivárta hát õ is a pokoltánc végét, kelepelõ hangját elveszítve közben. Azért mégis jelen volt közöttünk. Belopta magát a mindennapi
köszönésünkbe is. Akár Jézus titka az õskeresztények szavában egy-egy rejtelmes célzásba, jégrevetett mozdulatba, homlokráncba fészkelte el magát. Föltûnt az iskolai könyvekben. Krétarajzként kelepelt utánunk a templom fekete faláról és meglebbentette szárnyát a gyermek tavaszi játékaiban: gólya,
gólya, gilice, mitõl véres a lábad?
Téli estéken bekopogtatott hozzánk a szomszéd és a szíves hogy és mint vagyunkra ugyancsak õt, a búsuló gólyát helyezte, mintegy világító lámpásként a poharas asztalra. Köszönöm..." - a gólyabusongásos idõfolyamról tervezett eposz prológusából való sorok
a hetvenes évek végén többhelyütt is felbukkantak, ám az ígért folytatás, a Harang a szélben címû regény elakadt. Káin és Ábel után úgy gondolta és mondta: egy ideig nem ír drámát. Mégsem így történt. Az Idõ alakította az írói szándékot.
"- Nyers idõ!" - mondták a székely famunkások, amikor
1956 januárjában Illyés Gyulát és Flóra asszonyt Sütõ András Erdõszentgyörgyre kísérte. Nyers idõ - vagyis fagyott, dermesztõ világ. A Weöres Sándor-i Nehéz óra ideje. "A sötét jóslatok kora elmúlt, a Történelmi Tél itt fütyül immár." A Herder-díj átvételének ünnepén, 1979 májusában Sütõ András a
népek pusztulásának képét idézte. Majd hazatért ausztriai és svájci útjáról és megírta A szuzai menyegzõt. Nem a Perzsák címû esszét dramatizálta, tragikus vízióját álmodta színpadra. Ahogyan a Kegyenc és a Különc után Illyés Gyula dimenziót váltott a Tisztákkal, olyanképpen fordulat A szuzai
menyegzõ Sütõ András munkásságában. A Perzsák címû esszé jelezte a drámaíró moccanását. A helyzetek, sorsok, jellemek tragikus színpadi látomássá körvonalazódtak. Mégsem ez vezette ahhoz, hogy Perszepolisz felõl érkezõ szigorú történelmi szelek zúgását megidézve színpadra formálja Nagy Sándor
hódításának történetét. Az Engedjétek hozzám jönni a szavakat címû esszékönyve után belsõ, gondolati sorskövetkezményként kellett megírnia A szuzai menyegzõt. Meg kellett írnia: mert bensõ hang szólította fel - a téli didergésben, a nyers idõben. A Szavak: az Isten megtalálásának és az Úr
felmutatásának könyve. S ahogyan a görögöknél kérdésessé vált az olymposzi, az isteni hatalom, melynek következményeként megszületett a dráma, Sütõ András felismerése is kultikus, közösségi természetû. Elérkezett a nyelv megsemmisítésének kora.
A Nyelv-Isten, miközben közösséghez kapcsol és
hidat teremt sorompók fölött: egyúttal éltetõ-megtartó erõ is. Népben, nemzetben, nemzetiségben tanít gondolkodni, de Márai Sándor fordulatát is értelmezve - ez alanyban, állítmányban, jelzõben, képben való elmerülést is jelent. Mert a kettõ nem zárja ki egymást. Sütõ Andrásban alany és állítmány,
vagyis a nyelv sorsa a magyarság léte és jövõje. Ez rendül meg akkor, amikor Lacika nemzedéke nem járhat magyar óvodába. (1979/80-ban 83.885 magyar nemzetiségû óvodás, általános és középiskolás kényszerül román tagozatba.) Legfönnebb ha baráti ajándékként átcsempészett kötetbõl mondikálhatja
Weöres Sándor Bóbita-táncos sorait. Kívülrõl törõ veszedelemnél is riasztóbb, hogy belül és lélekben hat a pusztulás.
Unoka-Lacika azt mondja: a csontváz nem szép, csak a virág szép. Nagyapa írótársa, Panek Zoltán erre válaszolva a bukaresti magyar napilapban gunyorosan fejtette ki
huszonegyedik századi esztétikáját. Képzeleténél hiúsága nagyobb volt, feltehetõen nagyapával szemben táplált féltékenysége okán. Fantáziája hirtelen elakadt, s feltételezni sem tudta, hogy a gyermeki elme a családban hallott történelmi drámákat is õrizheti: például a tatárok által legyilkolt
kamarásiak koponyái és csontjai merülnek föl emlékezetében. Így a gyermek számára a halál látványa a csontváz nem "magas esztétikát", hanem iszonyatos pusztulást jelent. Neki a virág szép, azt helyezi a csontvázakat rejtõ sírhalmok fölé.
A Perzsáktól A szuzai menyegzõig - ez Sütõ András
belsõ útja -, Weöres Sándorral szólva, a mindenség beutazása. A Perzsákban még volt remény: a hódítókat túlélõ gyermekek az anyanyelvükön szólaltak meg. A szuzai menyegzõben Sándor halálával nem tisztul az égbolt. Sütõ András az esszében sugallt bizakodó fordulattal megoldhatná ugyan, de épp azért
írt tragédiát, mert a nyelv, a közösség elpusztításának réme erõsödött fel benne. Illyés Gyula is egy nép megsemmisülését vizionálta a Tisztákban. Más pontokon érezhetünk kötõdést a Tiszták és A szuzai menyegzõ között. Gérard lovag, Montségur várában, visszakísérvén a várkapitány, Perella lányát,
Azalaist, az ostromlók szándékáról így tudósít:
"GÉRARD: Csaknem hadparancs, hogy közülünk, "franciman" lovagok közül minél többen vegyenek feleségül idevaló provence-i várkisasszonyt, katolikust persze, de az eretnek is jó.
AZALAIS: Legegyszerûbb módjául a fellegvárak bevételének. A
faltörõ kost a várkisasszonyok ölének irányítva."
A Vatikán szándéka: az albigensek hitét a nép kiirtásával kell megsemmisíteni. A pápai legátus látva Perella makacsságát, hogy ragaszkodik a várhoz és az albigensekhez, így érvel:
"PIERRE-AMIEL: ... Hány más-más országot akartok még,
hány nyelvet, amióta a mi Urunk megmondta, hogy egy pásztor és egy akol, és vajon az apostolok szavát ama szent Pünkösdön a sokféle nemzet nem egy nyelven értette? Népek, országok roppannak szét s nyeletnek el az Úr akaratából!"
Ami Illyés Gyulánál néhány gondolat, Sütõ Andrásnál
monumentális látomás. A kor abszurditásában, új látószögben mutatja meg a hódítás természetét: egy birodalmi méretû, fülledt, erotikus nászi bacchanália borzongató logikáját követi. Amikor elcsendesültek a fegyverek és megkötik a békét, a háború, az igába hajtás, a megtöretés ekkor kezdõdik
igazán. Elcsöndesültek a csataterek, eltakarították a halottakat, és számba veszik az élõket, a leigázandókat: mit lehet velük kezdeni? A gyõzelem igazi értelme nem az öldöklésben mért siker, hanem az élõk igába hajtása. A diadal a békében megszervezett fortélyos háborúkban teljesedik ki. Szõcs
Géza írta: "Ama jól kifundált, monstruózus lakodalom rációja pedig minden további nélkül átlátható: világos a praktikus funkciója és pszichológiai motiváltsága is. A hasznossági elv: a gyõzõnek érdeke a béke, a pacifikálás, domesztikálás, háziállatiasítás. A lélektani ok pedig: asszonyaihoz
mindenki jobban ragaszkodik, mint akár a hitéhez, isteneihez, akár anyanyelvéhez is; a frissen jöttek, az újgazdagok, a jövevények tehát mindig és mindenkor rajtuk, az asszonyokon keresztül, az õ megszerzésükkel igyekeznek az irigyelt-gyûlölt kultúrát integrálni - a totális gyõzelem illúziója
mindig is így volt legolcsóbban beszerezhetõ." (A nagy menyegzõ - Megyei Tükör, 1981. május 29.)
Ebbõl is következik A szuzai menyegzõ drámai gondolata. Ahogyan Szõcs István írja: "Sütõ kérdésfelvetésének mélysége akkor nyílik meg a nézõ elõtt, amikor Nagy Sándor nem a térdig vérbe gázoló
hadvezér, nem a világvárosokat felgyújtó szeszélyes zsarnok, nem a százezreket keresztre feszítõ társadalompolitikus, hanem a megbékélést, a barátkozást felajánló diplomata gesztusaival válik elviselhetetlenül félelmetessé." (A szuzai menyegzõ sepsiszentgyörgyi elõadásának mûsorfüzete - 1981.)
Az erõszakos asszimilációnak ideológiája van. A huszadik századi politikában lealjasított szép kifejezése, a testvériség fordul itt testvériesülésbe. Diktatúrában a testvériség testvériesülést jelent. A gyõzõ diktálta "alámrendelést" a szó szoros értelemben is. Már a dráma elsõ jelenetében
megmutatkozik a hódító hatalom ideológiai természete. Kleitosz a pontos kiejtésre oktatja a perzsából göröggé lett õrségparancsnokot. Alexandrosz udvartartása az örökkévalóság görcsös és mániákus képzetében szervezõdik. Kleitosz, Sándor fölötti szolgai-belügyi filozófiája: "Alexandrosznak örülnie
kell, ha legyõzötteink érte lelkesednek, Ti ne higgyetek a hûségmutatványok ügetõversenyének. Minden percnyi feladatotok: a gyanakvás."
S következik az uralkodói szózat: "Nyújtsunk egymásnak testvéri kezet, és ha valaki ellenezné a mai nappal kezdõdõ nagy menyegzõt, nyilvánítsátok közös
ellenségünknek. Mert nem a perzsákat szeretjük kevésbé, hanem a velük való egyesülést, a vér szerintit is: jobban. Ma estétõl kezdve Roxané, a hajdani királynõ: majdani királynõtök is az én oldalamon. Szeretném, ha példámat egész vezérkarom, egész hadseregem minél hamarabb követné. Ne
idegenkedjetek tõlünk, és boldogok lesztek a hellén birodalomban!"
A szerzõ megjegyzése: "Alexandrosznak csak a hangja hallatszik." Esztétikai és dramaturgiai elgondolása az életbõl és a történelembõl párolt tapasztalat.
Az Anyám könnyû álmot ígér címû naplójegyzetében, amikor
édesapja panaszos kérvényeinek sorsát felidézi, Sütõ András azt írja: azok elvesztek a névtelenség homályában. Lisbeth, Kolhaas neje, panaszos levelével nem jut el a választófejedelemig, noha találkozása biztosnak ígérkezik, de amint az asszony közeledik feléje, egy testõr halálosan megsebesíti.
Kálvin ugyan a hatalom embere, de a dráma végsõ mozzanatában, Szervét nem találkozhat Kálvinnal, mert Farel megakadályozza. A Káin és Ábel szereplõi a mennyekbe tekintenek, onnan szól hozzájuk az Úr hangja. Nagy Sándor, e földi zsarnok is már láthatatlan; a palotából szólítja Parméniont. Kafkai
láthatatlanság ez, a diktátor zárt ajtók mélyérõl dönt népének, a macedónok és a legyõzött perzsák sorsáról. Éppen ezért nagyon kifejezõ, és a gondolati, stílustani jegyekrõl is árulkodó, ahogyan A szuzai menyegzõ elõadásai Nagy Sándor szobrát megjelenítették. A kolozsvári õsbemutatón még
láthattuk az aranyosan fénylõ szobrot, akár Gyulán Székely János Caligula helytartója címû darabjában (1978), ott Petronius lábbal rugdosta a császár szobrát - mindkettõ Harag György rendezése -, Sütõ András drámájának premiert követõ elõadásán eltûnt Alexandrosz szobra, mert a cenzúra letiltotta.
Az 1981-es Nemzeti Színház-beli Ruszt-elõadásban Kállai Ferenc hangját ismerhettük fel, s õt ábrázolta az a mellszobor is, amit a harcosok behoztak. Szegeden (1990) a szoborvonulási rítus a Nemzeti-belit idézte, ám az aranyozott fej a Kondukatort asszociálta.
Említettük: Parménion alakja
nem a Perzsákban bukkan fel, hanem egy másik iráni úti tûnõdésében, a Kelet kapujában. Ebben a szerzõ Sándor iránti aggódását említi: Parménion levélben figyelmeztette az uralkodót: Philipposz, az orvos, életére tör.
Sándor mégis lenyelte a gyógyszert.
A drámában Sándor szónoklatát
követõen Parménion megjelenése már más természetû aggodalmat, feszültséget indít el: az uralkodó "Perzsa viseletben szónokol - az ellenségeinknek. Azt a méregkeverõ Roxanát feleségül veszi... megbolondult."
Nem az erõszakos, nagy menyegzõ parancsa feszíti Parméniont, hanem a hatalom
tébolyító jele, amit Sándor tekintetében vett észre. Figyelmeztette is a gyilkos villanásra, erre Sándor végleg elûzte magától. A Kleitosszal való jelenetben az is kiderül: Parménion a megalázkodó legyõzött perzsákat lenézi - inkább becsüli Bétiszt, az ellenállót.
Parménion drámai
jellemrajzának írói remeklése, hogy Sándortól eltaszítottan is méregpróbát vállal uráért. Sütõ nyomán Rousseau-t idézhetjük: "Milyen szép hitvallás volt annak az orvosságnak a lenyelése!" Kolhaasi hûség és nagelschmidti indulat együtt feszül Parménionban.
Korábbi drámákkal összevetve
döntõen különbözik A Szuzai menyegzõ. Kolhaas és Nagelschmidt, Szervét és Kálvin, Káin és Ábel - a kettõ jelentett egyet. Párhuzamosságuk között ível a dráma. Parménionban a kettõ együtt sûrûsödik. Az õ útja Sándortól Bétiszig tart. És vissza is. Mert Parménion végig nem szabadulhat Sándortól.
Miként jut el Parménion oda, hogy kolhaasi természete nagelschmidtivé váljon?
Sütõ monográfiájában Bertha Zoltán úgy látja, hogy "Parménion a kegyeltség kivételezettségét átmenteni próbálva keresgél külön utakat, csalódásaira, sérelmeire puszta sértõdéssel, rátartisággal reagál, elvi
szétválasztásokra képtelen látását hamis képzelgések homályosítják, érzelmeinek zûrzavarából kevéssé bontakozik ki a protestáló felismerés aktív és önmegemelõ gesztusa. Hiszékenysége, naivitása is alacsonyabb rendû, mint a Kolhaasé..."
Talán azt nem érzékeli elég élesen Bertha Zoltán, hogy
Kolhaas és Parménion helyzete alapvetõen más. Így útjuk lélektani, s ha tetszik politikai, etikai és érzelmi vonatkozásban mélyen különbözik. Az Egy lócsiszár virágvasárnapjában egyszerû Kolhaas helyzete, hisz távol van a választófejedelemtõl. Magánemberi sérelme (lovainak elkobzása) akkor
fokozódik lázadássá, mikor panasza ügyében eljáró feleségét a poroszlók megölik. Parménion gyermekkori játszótársa volt Sándornak, s felnõttkoruk világbirodalmi hódításában e múlt okán is lehet a legbelsõbb bizalmasa. S e barátság szakadása Parménionban egy folyamat. Azért is kitûnõ dráma A szuzai
menyegzõ, mert nem egyszerûsíti le a viszonyt és Parménion fordulatát, hanem megmutatja a kapcsolat mélységét és hullámzását. Az uralkodó már szakított a baráttal, ám amikor hírül veszi, hogy Parménion méregpróbát vállalt érte, "egyetlen barátom"-nak nevezi. Hatalmi-politikai gépezet mûködik, s
ebben épp az a drámai gyötrelem, ahogyan Parménion emberi mivoltát igyekszik megtartani. Leigázóból válik a leigázottak sorstársává - persze, hogy Éanna szerelme által is. De, ahogy utaltam rá, Parménion már elsõ vallomásában megvallja Kleitosznak Bétisz iránti becsülését. Innen indul tehát
Parménion, s útját Sándor katonái, besúgói, udvaroncai között járja, s hozzá: a perzsák gyanakvását is le kell gyõznie.
Bertha Zoltán jól látja Székely János Caligula helytartójával való közös jegyeket, ám Székely hõse, Petronius drámája egyetlen hatalmi-morális feladatban koncentrálódik: a
szobrot bevitesse a templomba a zsidókkal, avagy engedjen a közösségnek. Petronius helytartó; Parménion viszont gyermekkori barát és hatalmi bizalmas - nagyon erõs kötöttségbõl kell kiszakadnia érzelmileg és politikai értelemben is. Ettõl bonyolult emberi-drámai Parménion sorsa.
Még az elsõ
felvonásban jelzett konfliktusa az is, amire Görömbei András könyvében utalt: "Parménion lényegesen különbözik a hellén hódítóktól, sõt szembekerül azzal a hatalommal, amelynek részese, s ütközése (a házassági parancs megtagadása) és mégis odatartozása (emiatt használhat Éanna rá is vonatkozó
többes számot) egyaránt személyes boldogsága ellen tör."
S a totális államgépezetben, melyet már a rituális szobor-hódolat is leleplez, abszurd módon mûködik a történetíró is. Kalliszthenész dolga: "A tényeket mondd: mi történt velünk holnap hajnalban?" - parancsol rá Lüszimakhtosz. S a
jövõmondó: a jelen "krónikása" - félelmes történelemhamisító tehát.
Túl könnyû és olcsó az a színházi megoldás, ahogyan például a budapesti és szegedi elõadásban láttuk, ahol a Krónikás amolyan hálósipkás udvari bolondként jelent meg. Harag György kolozsvári rendezésében Senkálszky Endre
tekintetében szinte az eszelõsség villant. A tudós álarcában a megszállott történelem-csináló. A mítoszgyártók természete ez, a Mihnea Gheorghiu-féle akadémikus történelemhamisítóké - ismerjük õt. Illyés Gyulát rágalmazhatta büntetlenül, s jöhetett politikai fordulat, õ túlélte, akár Sütõ András
Kalliszthenésze, s európai fórumokon szerepelhetett a "tudomány" képviseletében.
De a kalliszthenészi magatartásra szinte filológiai pontossággal rátalálunk Sütõ András naplójában. A zsarnoki politika mindennapjaiban, 1978-ban a Nemzetiségi Tanács ülése közben írja le a diktátor
magatartását, aki idõközönként eltûnt az elnökségbõl. "Szimultán nyüsletése az államvezetésben" - jelzi az író. S ami a kalliszthenészi jövõt-író jelent illeti: "Minden tanácskozás kezdetén, a legfelsõ felszólalóra sem figyelve, írta máris a végkövetkeztetést." Idõközben meg-megjelent az
árnyékember, s hozta a nyomdakész beszéd szövegét a pártfõtitkárnak. Olykor idõ elõtt feltûnt az elkészült összegzéssel: "Ilyenkor azon tûnõdtünk: vajon mit mondtunk el abból, amit el fogunk mondani. Vagy amire sor sem fog kerülni, ha netán így ceauseºcui tekintettel arra, hogy minden lényeges
kérdést felvetettünk már, javaslom, hagyjuk abba..."
Kalliszthenész boldog birodalmi egyesülést ír a jövõnek, benne Parménion és Éanna házasságát is. Parménion lázálomnak nevezi a Kalliszthenésznek diktált jövõt, s noha látjuk a zsarnoki tébolyt, Sándorhoz, a baráthoz még ragaszkodik. S a
bizalom még él Sándorban Parménion iránt, hisz õt küldi Bétisz várába, hogy a megadásról tárgyaljon a vezérrel. Újra a zsarnok ideológiáját is képviseli: "A világ ura nem fél a haláltól, de hidd meg, jól ismerem: tart az altatódalaitoktól" - nyílt, szókimondó tárgyalás ez. Parménion
alkalmatlanságát is leleplezi egy zsarnoki gépezetben. Azt mondja, amit gondol, kiszolgáltatja magát. S nemcsak követi mivoltában, szerelmesként is õszinte Éannával. Sándorral való gyermekkorát idézi Parménion, s Éanna látja kedvesének végzetét: "Elmerülsz a múltban, a pellai sörényes napokban, és
elpusztulsz, Parménion."
Hamis már ez az álom s az új, amibe Parménion menekül: "a külön égtáj" - a közös csend, vagyis a szerelem Éannával. Noha az Athéntõl Egyiptomig az égbolt alatt farkasüvöltés hallatszik.
A parménioni dráma következõ stációja: Bétiszt csellel elfogják és
elhurcolják Sándor katonái - Parménion újabb veresége. Eddig csak látta, most megélte: õ is a zsarnok játékszerévé vált.
"Nem bírom már követni a bûvészmutatványait" - mondja Parménion Sándorra utalva, amikor Éanna tudatosítja benne: "A katonai terveinél is jobban ragaszkodik hozzád."
Parménion útja a kölcsönös ragaszkodás hálójában válik tragikussá.
A ragaszkodás drámája a Bétiszé is, aki a vár megvédése, az erkölcsi és közösségben való megmaradás harcának közepette apaként omlik össze. Lánya, Éanna nem kényszerbõl, hanem szerelembõl lett Parménion kedvese. Ifjú
Besszosz húga pedig, akinek apja meggyilkolta Dareiosz királyt, az ellenség katonájának felesége lett.
Kinek-kinek a személyes drámája is megnyílik a tragédiában. Kalliszthenész, az udvarnok is megmutatja emberi orcáját, mert már tudja a végzetet, s Parméniont menekülésre biztatja.

Parménion bevárja a végzetet. Sándor meghal, ám kivégzési parancsa beteljesedik. Talán Parménion búcsúja Sándor szobra elõtt érzelmesebb, mint a beteljesült és felismert tragikus csapda engedné: "Bomlik a titok, szakad a viszony - keserves tanulság, barátom." Ennél a "tanulság"-nál már mélyebb az
a verem, amibe Sütõ András hõsét belehelyezte. Így Parménion helyzete keményebb és kérlelhetetlenebb, mint sorsának felismerése útjának végén. Azonos a drámaíró szituáció Kolhaaséval, aki a münzeri utat mondja "hazavezetõ"-nek. Parménion eddig nem jut el.
Fel kell figyelnünk: a tragédia
befejezését a szerzõ módosította. A Tiszatájban (1980. június) és a Szépirodalmi Kiadónál közölt változat (1981) után a diktatúra idején Romániában megjelenõ utolsó mûve a Kriterion Kiadó gondozásában (1982-ben) közreadott Perzsák - A szuzai menyegzõ befejezésében nemcsak Parménion sorsa
teljesedik be. Érzelmi gondolati monológok párhuzamosan hangzanak el (Csillag a máglyánban és a Káin és Ábelben is megtalálhatjuk ezt a drámai-szerkesztésmódot.) Ifjú Besszosz a zsarnok bukását, a menekülés örömét szinte eszelõsen hirdeti, miközben Kalliszthenész, Éanna és Szuzia jelenete zajlik.
Éanna Pellába, Parménion gyermekkori vidékére vágyakozik, s Kalliszthenész közli vele: Parméniont halálra ítélték. Majd Bétisz érkezik, aki visszahívná lányát. "Csak Parménionnal" - visszhangzik Éanna, s Bétisz utána lõtt nyilával lányát halálosan megsebesíti.
A sorsok bezárulnak, a
tragédia beteljesedett. A módosított változatban már a haldokló Éanna kérdezi, s nem az akasztófára meredve, hanem a gyilkossá lett Bétisztõl: "De ki mondja meg, hová meneküljünk az álmainktól is, édesapám? Én kedvesem, te hû Parménion."
Végsõ pusztulás az, amikor egy nép meghódítása
nemcsak fizikai módon következik be, hanem az egységesítõ terrorban a meghódítottak már álmaiktól is megfosztatnak.
Történelmi és családi, személyes vonatkozásban így hangolódik egybe a dráma, vagyis a tragédia. Amelyet a hatalom látomásának is mondhatunk. Az esszé bizakodó hangja, az
anyanyelvükön csiripelõ gyerekek képe helyett itt "fekete pecséttel" súlyos vízió nyílik meg elõttünk.
Illyés Gyula képét kölcsönvéve: Sütõ András a legmélyebb "rettenetet" mondta ki A szuzai menyegzõvel. De feloldhatta-e, ha a szerzõ legsötétebb látomása valóra válik; alig tíz esztendõvel
késõbb bestiális és fizikai mivoltában bekövetkezik a boszniai menyegzõ? A balkáni háborúban a szerb hódítók az egységesülés birodalmi rémképét akarták beteljesíteni. A négyesztendõs katonai hódítás horvát és muzulmán lányok, asszonyok tömeges meggyalázásáig aljasult - s mindez a világ
nagyhatalmainak, Európa vezetõ országainak tehetetlenségétõl kísérve történt. Azért nagy, monumentális dráma A szuzai menyegzõ, mert a tegnapi, mai és holnapi hódító háborúk, beolvasztási, megsemmisítési hadmûveletek emberi és történelmi sorsmodelljét egyszerre mutatja meg.
A nyolcvanas
évek "szuverenitásában" tetszelgõ román diktátor is Európa hallgatólagos jóváhagyásával folytathatta szisztematizáló politikáját.
Közömbös Európa közömbös harangjai (Farkas Árpád képe) nem kondultak.
A leplezetlen fordulat éve: 1982.
1978 és 80 után az áprilisra elõkészített
sepsiszentgyörgyi Nemzetiségi Színházi Kollokviumot már nem engedélyezték. Az amerikai "legnagyobb kedvezmény" ettõl még nem forgott veszélyben.
S ekkor jelentette meg a bukaresti turisztikai kiadó Ion Lãncranjãn Erdélyrõl szólva címû, magyarellenességtõl fûtött érzelgõs giccsirományát,
mely zsúfolva volt ténybeli hamisításokkal. Talán az egész könyv szellemét kifejezi, mikor egy magyar óvodával kapcsolatban is feljajdul: "És akkor mi, románok mit tegyünk? Vegyük a hátunkra a folyóinkat, és keressünk magunknak más hazát." A freudi mélylélektan tanulmányozására érdemleges
politikai iromány már az internacionalista testvériségre se volt tekintettel. Kádár János Helsinkiben (1976) bátorkodott megemlíteni trianoni veszteségeinket, s ez bizonyíték Lãncranjãnnak Kádár revizionizmusára, ahogy erre Sütõ András is utal naplójában.
Lãncranjãn rágalmai és a könyv
kiadása ellen Sütõ András tiltakozó memorandumot fogalmazott, amelyet 36 magyar írótársának aláírásával eljuttatott a diktátorhoz. A válasz? Nem sokkal késõbb a könyvet második kiadásban is megjelentették. Sütõ András szerkesztõi szobájába pedig betörtek, s az íróasztalából elvitték mindazon
leveleket, dokumentumokat, amelyek kisebbségi ügyekben íródtak. Talán Kádár János érintettsége kényszerítette rá a magyar pártvezetést arra, hogy hivatalosan vegyen tudomást Lãncranjãn irományáról. Ám a nehézkesen készülõ válasz hisztérikus helyzetbe keveredett. Ugyanis Lãncranjãn könyvére Száraz
György válasza nagy huzavona közepette íródott, s közben "beütött" egy "terven felüli" cikk, Köteles Pál írása a Tiszatájban. Még csak tanulmányigénnyel sem jelentkezett; egyszerûen Lãncranjãn rágalmait cáfolta és bátorkodott megemlíteni a iasi zsidóirtás tényét. A Tiszatájat ekkor már második
alkalommal fenyegette a végleges betiltás (1982 õsz). Ennek nyilvánvaló jeleként Vörös László megkapta felmondólevelét. Pálfy G. István Annus Józseffel ekkor Illyés Gyula segítségét kérte, aki a legmagasabb személyeknél járt el a folyóirat érdekében. Lãncranjãn nem hagyta abba a rágalmait és
Száraz Györgynek válaszolt, aki szintén replikázott. Hivatalos egyeztetéssel. Ám az aczéli kultúrpolitikában mindenki továbbra is gyanús és nacionalista volt. Mindenki, aki nem a pártközponttal vagy Aczél Györggyel egyeztetve hozta szóba az erdélyi magyarság megnyomorítását és mindenki, aki Csoóri
Sándorral tartott. Csoóri Sándor 1982 nyarán Duray Miklós Kutyaszorító címû mûvéhez írott bevezetõjében a kisebbségi lét nyomorító atmoszféráját is feltárta, a zsarnokság természetrajzát is leírta: "Sajnos, a többségi nép állambiztonsági szervei sehol nem gyakorlatoznak úgy kedvükre, mint a
nemzetiségi vidékeken. Egyrészt, mert itt a homályos ösztönök is gátlástalanabbul farsangolhatnak, másrészt itt mindig találnak megnyugtató ürügyet hajlamaik kielégítésére. Találnak, mert a kisebbségnek nincsenek kollektív jogai, de ha egy kisebbségi egyénileg követ el valamilyen kihágást, vétket,
politikai baklövést, minden további nélkül kollektív bûnösként lehet kezelni. Szemére lehet hányni, hogy idegen, hazátlan árulójelölt. Egy romániai magyarhoz például bármikor be lehet állítani és házkutatást rendezni nála, különösen, ha magyarországi kapcsolatai vannak. Sõt, a házkutatás után
aláíratni vele két jegyzõkönyvet is. Az egyikben azt íratják vele alá, hogy a házkutatás jogszerû volt és rendben zajlott, a másikon pedig azt, hogy a házkutatás során soviniszta magyar könyveket találtak a lakásban, melyeket õ a rendõrség jelenlétében önszántából el is égetett. Ugyan kit zavar
az, hogy a könyvégetés közönséges kitalálás. Máskor viszont fölháborító tény. M. P. marosvásárhelyi kiskatona mondotta el, hogy Sütõ András Anyám könnyû álmot ígér címû könyvét a kaszárnya udvarán, más magyar kiadványokkal együtt, égették el, mint "sovén" irodalmat."
1982 nyarán budapesti
tartózkodása alkalmával Mitterand Illyés Gyulával négyszemközt találkozott. Talán ennek is köszönhetõ, hogy a securitate Paul Goma ellen Párizsban szervezett és leleplezett merényletére hivatkozva a francia köztársasági elnök 1982 augusztusában nem utazott Bukarestbe. Ez az elsõ jele annak, hogy
egy nyugat-európai állam némi fenntartását mutatta a román diktátorral szemben.
(1983 tavaszán Püski Sándor kiadásában Duray Miklós Kutyaszorító címû munkájának elõszavaként jelent meg Csoóri Sándor írása. Az õ harangkondítása New Yorkból gyorsan elért Budapestre, mert a szöveget ugyan
senki nem olvasta, ám a szerzõt további hazai közéleti megnyilatkozásoktól eltiltották. 1983. június 17-én Óvári Miklós, a KB-titkára szigorúan bizalmas jelentésben összegezte a Kutyaszorító szándékát, politikai hátterét, Duray Miklós és Csoóri Sándor munkásságát. A dokumentumot Kutyaszorító -
olajba mártott történelem címmel Pálfy G. István a Magyar Nemzet 2001. december 27-i számában adta közre. Kísérõ szövegében okkal említi, hogy titkosított iromány "szóval sem említi, hogy Csoóri Sándor elsõsorban az egypártrendszert nevezi meg a szocializmus végiggondolatlan eszmerendszerébõl és
gyakorlatából a bajok forrásának, mint többek között a nemzetiségi nyomorúság olvasóját is." A jelentés nyomán Csoórit hallgatásra ítélte a magyar politika. Útlevelét bevonta, s akkor esedékes római útjára nem utazhatott. Helyette portréja, amelyet Hubay Miklós bátorítására, Orosz János festett a
tárlat elõtti éjszakán, került nyilvánosság elé.
A "nacionalizmus" ellen oly állhatatos és éber ideológiai fõpapjainknak gondjuk volt Csoórira. A képernyõ elõtt nyájasan hajlongó Hajdú János tudatta a magyar értelmiséggel, mihez tartsa magát Duray és általában a határon túli magyarok
ügyében. (Az Élet és Irodalom 1983. szeptember 16-án közölte Hajdú cikkét. Sietõs volt, mert 18-án Aczél György Moszkvába utazott, s dokumentálni kellett az ideológiai éberségét).
Biztató könyvészeti esemény: 1982-ben, Zöld Ferenc szerkesztõi munkájának érdemeként is, Orbán Balázs
székelyföldi monográfiája megjelent a nyugati magyar kiadást (Firenze-München) követõen - két kötetben. S közzétették az egykötetes válogatást is.
Az Amnesty International 1987. júliusi harminc oldalas, fényképekkel dokumentált kiadványa magyarok és románok, a zsarnokság ellen tiltakozók
bebörtönzéseit, vallatásait adta közre. Ebben található: Gheorgha Nastasescu 56 éves kõmûvest 1982-ben 9 évi börtönre ítélték, mert arra biztatta a bukarestieket, hogy tiltakozzanak Ceauseºcu politikája ellen; Ion Bugan 50 éves villanyszerelõt 1983 márciusában tíz évre ítélték, mert Bukarest
belvárosába hajtott a diktátor képével dekorált kocsijával, melyen ez volt olvasható: "Nu te vrem calaule!" (Nem akarunk, hóhér!)
De a nemzetközi nyilvántartásba hányan nem kerülhettek be! Olyanok, akik a folyamatos megfélemlítések közepette, becsületük védelmében inkább a halált
választották. Bölöni Sándor például, a nagyváradi színház dramaturgja, aki kerekasztal-beszélgetéseket szervezett a romániai magyar szellemi élet legkiválóbbjaival, nem bírva a további megfélemlítést, 1982 nyarán öngyilkos lett.
Könyvkiadásból kitiltva, irodalmi lapok, folyóiratok
fõszerkesztõi hívó hangjának elmaradásával Sütõ András otthon már csak a lapjában, az Új Életben jelentkezett. Apró, irodalmi, nyelvi, közösségi jegyzeteket közölt Jókai örökségérõl, Bajor Andor humoráról, a költészet értelmérõl, Tamási Áronról, s köszöntötte a nagyváradi Szabó Gabriella tanárnõt,
aki VI-os tanítványaival a hazai írók között kezdeményezett levélváltást. És ebben a jegyzetsorban Nagyváradra küldi gyászsorait Bölöni Sándor halálának hírére: "Vendégváró homlokán a helyi lelkesedés babérkoszorúi, Bölöni Sándor, az ünnepi sokadalom szervezõje, ezernyi konfliktus keserûségével a
homlokráncában, szerényen húzódott meg a háttérben. Õ tudta csak, mit emésztett föl ifjú éveibõl a konok kitartás." (Egy tûzfelelõs halálára)
Nagyváradon az Ellenpontok szervezõdött, melynek szerkesztõi, Ara Kovács Attila, Tóth Károly Antal és Szõcs Géza folytonos konspirációban, a
securitate folyamatos fenyegetettségének közepette dolgoztak. Dokumentumokat közöltek, például Király Károly leveleit a felsõ vezetéshez, külön Lãncranjãn-számot is készítettek; Tõkés László a református egyház helyzetérõl írott tanulmányát adták közre; a Kommunisták Romániai Pártja V., 1931-es
moszkvai kongresszusának nemzetiségi kérdéseket érintõ fejezeteit ismertették. 1982 novemberében (7-én) letartóztatások, vallatások következtek Nagyváradon, s nyomoztak Szõcs Gézáék és az Ellenpontok ügyében Kolozsváron, Sepsiszentgyörgyön is. Csíkszeredában Búzás László közgazdászt, Borbély Ernõ
fõiskolai történelem és filozófia tanárt, valamint Bíró Katalin építészt 1982 novemberében tartóztatták le az Ellenpontok terjesztéséért. November sûrû hónap a román belügy számára. Míg Budapesten az Írószövetségben a Tiszatáj betiltása ellen fogalmaztak petíciót, hivatalos küldöttség (Nagy Gáspár
és Sánta Ferenc) Arany-ünnepségre Bukarestbe utazott, ám a román hivatalosság Nagyszalontára nem akarta engedni õket. A delegáció mégis megjelent a félelem légkörében rendezett ünnepségen, ahová még a váradi színészek se mehettek el.
Az Ellenpontok szerkesztõi memorandumot fogalmaztak meg a
helsinki megállapodásokat ellenõrzõ madridi konferenciának is. 1982 márciusában jelent meg az elsõ szám, s egy év múlva az utolsó.
Az intézményes fojtogatás tényei is naponta szaporodtak. A sepsiszentgyörgyi Állami Magyar Színház mûszaki gárdája már megérkezett Veszprémbe s a társulat is
indulásra gyülekezett a társalgóban, amikor jött a diktátorné tiltó parancsa: nem utazhatnak Magyarországra. (1983. október)
A Kriterion munkáját egyre inkább megbénították; igazgatója, Domokos Géza ellen újabb és újabb támadásokat indítottak. Balogh Edgár közzétette hatalmas
vállalkozásának, a Romániai Magyar Irodalmi Lexikonnak elsõ kötetét; folytatása már nem jelenhetett meg. Szabó T. Attila intézményt helyettesítõ munkája, a Magyar Szótörténeti Tár a negyedik kötettel kimúlt. Más mûfajban is sorozatokat kellett megszüntetni. A fáradhatatlan Beke Györgyöt, aki
riportkönyvek sorozatában tudósított a romániai magyarság múltjáról és jelenérõl, szatmári barangolásait, tapasztalatait összegzõ Boltívek teherbírása címû kötete után (1983) íróként megsemmisítették. Kányádi Sándor verseskötete, Székely János drámái, Sütõ András mûvei szóba se kerülhettek a
kiadói tervben. Kós Károly Budai Nagy Antal címû drámáját 1983 decemberében a fõpróbán tiltották be Szatmáron, és az igazgatót eltávolították a színháztól. S ezzel központi hajsza indult Kós Károly életmûve ellen is.
A rendszert és szolgáit gyilkosan leleplezi az a jegyzõkönyv, amelybõl
Sütõ András részleteket adott közre. A Pompás Gedeon (rendezõ: Tompa Miklós) sepsiszentgyörgyi bemutatójának engedélyezése körüli, a bukaresti cenzorral zajló cirkuszt rögzítette 1983 telén. Az Egy vidám játék komédiája címmel elõször a Film Színház Muzsikában megjelent írás (1988. XII. 24.) az
elõkészület kálváriájának néhány momentumát idézte fel: "C elvtársnõ: közel egy hónapja, hogy megbeszéltük itt a színház vezetõivel, hogy mit kell az elõadásból kidobni. Megállapítom, hogy sok mindent kidobtak, de még sok minden benne maradt. Ezeket a továbbiakban ugyancsak ki kell dobni." "Egy
fõvárosi történész: Kétségtelen, hogy a múltban hibák is történtek. Aminõket Gedeon is elkövetett ebben a színdarabban. De múltunkra nem a hibák a jellemzõek. Mi azokkal kezdtük el építeni a szocializmust, akik kéznél voltak... Szerzõnek még egy szatirikus darabban a jót, a szépet, a pozitívat, a
követendõt kellene bemutatnia. Ez így, ahogy láttuk, helytelen dolog, elvtársak."
De a diktatúra és szolgahada már a nemzeti klasszikustól, Caragialétõl is reszketett. Okkal persze, mert a kiváló szatirikus olyan politikai és emberi gyarlóságokat leplezett le, amelyek a diktátor gépezetét
is éltették és mûködtették. L. Pintilie, a világhírû rendezõ, Caragiale Farsang címû darabjából készült filmjét sem mutathatták be. Pintilie otthon színházban nem is dolgozott; kiváló rendezéseit Párizsban láthattuk. De nem rendezett már Bukarestben a Bulandra színházát világhírûvé avatott Livin
Ciulei és több más kiválóság sem (Esrig, Penciulescu, Serban). Komoly erõkkel fogyatkoztak a magyar színtársulatok: már korábban Tanay Bella és Bács Ferenc, aztán Ferenczy Csongor, Borbáth Ottilia Marosvásárhelyrõl távozott; Szervátiusz Tibor már Budapesten alkotott. A vásárhelyi képzõmûvészek
közül áttelepedett Ambrus Imre és Balázs Imre, a kolozsvári írók, akik a Cola Bárban találkoztak a 70-es években, a nyolcvanas forduló után akár Budapesten a Nimród étteremben ülhettek volna Páskándi Géza köré: Tamás Gáspár Miklós (1978-ban), Bodor Ádám és Csiki László (1982-ben), Vári Attila
(1983-ban), Kocsis István (1984-ben) távozott. Az áttelepülések regénye még nem született meg, mert ahányan beadták az útlevelet, annyi okolással, s annyiféle kálváriával élték meg. Hivatalos válaszok: elbocsátások, pártnál, belügynél való "lebeszélõ" hadmûveletek, megfélemlítések pokoljáró
stációit kellett járni. S keresni kellett a kapcsolatot a magyar konzulátussal, a magyarországi hivatalokkal, hogy befogadó nyilatkozat szülessen. Családi, rokoni látogatásokra szóló útlevél szerzésének gyakorlata lett: a rokon halálos betegségérõl értesítõ, magyar hatóság által hitelesített román
nyelvû távirat, amelynek nyomán a román belügy néhány napos utazást engedélyezett. Közben megannyi esendõ cselekedet; az írótárs, aki búcsúzóul, mert a néhány lej honorárium szükséges neki, még publicisztikai kötetének ürügyén belegázol otthon maradó, sok évtizede kenyeres pajtásába. Jellempróbáló
és mállasztó évek és helyzetek. Az áttelepülõk egy része túlzott önbizalommal úgy vélte: neki minden jár. Válogatott a lakásban és állásban - a fogadó személyek ellenszenvét is kiváltva. Ám semmivel nem kisebb a veszteség mérnökök, orvosok távozásával, akik német õsöket keresve a családból
Nyugat-Németországban remélték magyarvoltuk megváltását. Olyanképp, hogy majd onnan anyagilag megerõsödve Magyarországra telepednek. Ma már tudjuk: ez javában önáltató ábrándnak bizonyult. S micsoda történetekkel adós az irodalom! Fiatalok, akik hivatalos okmányaikat nejlon zacskóban
vízhatlanították, derekukra kötötték, s egy fürdõnadrágban éjszaka próbálták átúszni a Dunát, hogy Jugoszlávián át Németországba jussanak. Sokak ott végezték: nyugati magazinok kedvelt anyaga volt ekkoriban, hogy a román határõrök által vízbe lõtt hullákat a parton kiterítve a kelõ nap fényében
fotózva tálalták az olvasóknak. Másokat élve fogtak el a román határõrök; voltak, akiket visszatoloncoltak a szerbek, õket brutálisan vallatták és megkínozták, majd bebörtönözték hazaárulás vádjával. S akinek sikerült és eljutott Németországba? Sokan éveken át munkanélküli segélybõl, alkalmi
munkából éltek, gyûjtötték a pénzt, hogy majd magyar egyetemen tanulhassanak. De hiába kérvényeztek és jelentkeztek; kapitalista ország jövevényének számítottak, még pénzért sem fertõzhették a szocialista magyar oktatásügyet.
Akinek sikerült az áttelepülés? Évekig másod-, inkább
harmadosztályú állampolgárként várakozhatott, mert jogegyenlõséget élvezhetett azzal a szomáliai fiatalemberrel, aki egyetemét elvégezve úgy döntött, nem tér vissza hazájába, s magyar állampolgárként kíván élni. S 4-5 év várakozás után megkapta a hivatalos és végleges iratait. A belügyminisztérium
nem óhajtotta tudomásul venni, hogy az illetõ magyar településen született, netán 1940-44 között, tehát magyar idõben. Mégis a magyar okmányba románul írták be a település nevét. Merthogy oly odaadóan figyeltek a baráti és elvtársi Románia érzékenységére, hogy az útjelzõ táblákon is kerülték a
kétnyelvû táblák kiírását: Oradea és Curtici felé vehettük csak az irányt. Még zárójelre sem érdemesült Nagyvárad és Kürtös neve, s ha netán a kitûnõ hegedûmûvész, Ruha István Magyarországon koncertezett, a publikációk és hírközlõ szervek csak Stefan Ruhat írtak és mondtak.
Százak és ezrek
készültek és indultak. Mindannyi sors külön novella és dráma. Gyermekét otthagyó szülõk, akik éveken át harcoltak azért, hogy túszul otthon tartott (?), hagyott gyermeküket a Vöröskereszt kimentse. Kimenekült a gyermek, s maradtak összetörten a nagyszülõk. Otthon, amíg lehetett, mert aztán csak
havi egy külföldi beszélgetést engedélyeztek. A világ legtöbb országa és lakása másodpercek alatt elérhetõ volt; Romániában kézi kapcsolással, a belügyi lehallgatás sorrendjében kellett várni a vonalra. Aztán a semmilyen nyelvet nem tudó kisasszonyok hazudozása következett, ha úgy döntött a
belügyi lehallgatási biztos, hogy "rossz" a telefonja, s nem veszik fel. Kufárai is voltak az exodusnak. A sok önzetlen, készséges ál-házasuló mellett sokan 50-100 ezer forintért örök hûséget hazudók a román néptanácsnál. Ezidõtt formálódik a Balkáni gerle c. dráma anyaga. S a hivatalos magyar
tisztviselõkön is sok múlott. Az például, hogy az áttelepülési kérelmet miként iktatták az átvételnél, s aztán telefonon a hazai belügyi jóváhagyást is meghatározták. Boldogult Bajor Andor, minthogy az egyik magyar diplomata mellett lakott, tanúként keserûen sorolta, hogy a 80-as években esténként
festménnyel és más értékkel kopogtattak a kolozsvári magyar diplomata úr lakásán, kegyét elnyerendõ.
Megannyi naponta kitalált és agyalt rendelkezés, megannyi szorító prés-csavarás. A bukaresti magyar televízió, melynek adásnapját és idejét egyre rosszabbra változtatták, már csak percekre
szólhatott a magyar közönséghez. Szépülõ hetvenes évek, mikor még színházi elõadásokat, vagy a Syculus fesztivált közvetíthették! A nyolcvanas években már a diktátor csodatévõ mivoltát, s az egységes és diadalmas Románia sikereit kellett hírelni. A securitate a folyamatos megfélemlítés jegyében
szervezte akcióit. A párizsi Irodalmi Újság is hírt adott arról, hogy Kolozsvárott 1983-ban magyarellenes uszító röplapok jelentek meg. Ilyen például: "Román testvérek! Tisztítsuk meg az országot a magyar parazitáktól, hogy mi lehessünk valódi birtokosai." Vagy egy másikon ez állt: "Román
testvérek! A magyar árulók el akarják adni Erdélyt. Állítsátok meg õket! Üssétek õket! Zúzzátok szét õket!" Hatalmas apparátussal fiatalok tucatját hallgatták ki Sepsiszentgyörgyön és nyomoztak vélhetõen provokatív célzattal a Szent Anna tónál elénekelt Himnusz, és a magyar zászló bontásának
ürügyén. Visky Árpádot, a sepsiszentgyörgyi Állami Magyar Színház mûvészét, aki nem titkolta véleményét a rendszerrõl, s a színház büféjében hallgatózó belügyeseket is megjegyzésekkel illette, 1983 telén a bukaresti securitate valósággal ellopta és az illetékes kovásznai "kartársak"-tól hurcolta
el, majd bebörtönözte Enyeden.
Tények bizonyítják, hogy a magyar belügy kettõs játékot ûzött ez idõben. Információkat szolgáltatott a román hírszerzésnek. A Magyarországon Erdély ügyében cselekvõk ilyenképpen is felkerültek arra a határrendészeti listára, mely megtiltotta a Romániába való
belépést. A lista létezését persze a román diplomácia tagadta; jómagam Nicolea Veres-sel, Románia nagykövetével négyszemközti beszélgetésen bátorkodtam felvetni a könyvecske létét. Hallani sem akart róla - még azt követõen is, mikor sorolni kezdtem, kiknek a nevét láttam e könyvecskében, minthogy
a határõrök esetlen leplezetlenséggel ebbõl az útmutatóból dolgoznak az átkelõhelyeken. 1984 januárjában a televízió Panoráma adásában Benda László tárgyszerû, ám épp ezért ironikusan hangzó riportot készített Bukarestrõl, a román társadalmi és gazdasági helyzetrõl. Ebben leleplezõen tudósított a
gyárak udvarán létesített konyhakertrõl, hiszen üresen a boltok, napi élelmiszerekért is sorba kell állni. Tetõzött a riport egy román paraszttal való beszélgetésben, aki koporsóját készítette - a "biztató jövõ" jegyében.
Hatalmas felháborodás követte a röpiratot. Azonnal legfelsõ
pártutasítás született, hogy külföldi újságíróval a szerkesztõségek munkatársai sem hivatalosan, sem magánemberként nem állhatnak szóba, csak az illetékes pártszervekkel való egyeztetés nyomán.
De ne tagadjuk, provokátorok is dolgoztak Magyarországon, akik szorgalmasan bejártak a Thököly
úti Román Nagykövetségre, és gyakran feltûnt Ion Chira kulturális attasé, aki inkognitóban szorgalmasan megjelent az erdélyi magyarság ügyeit felvetõ rendezvényeken.
Omlás közösségi és személyes családi vonatkozásban is.
1983 telén Sütõ András Ágnes lánya férjével, Cselényi
Lászlóval, ki az utolsó idõben tejkihordóként dolgozott, áttelepült Magyarországra. S mentek az unokák: Sárika és mûveinek ihletõ kis fejedelme: Lacika.
Amikor Sütõ András az Advent a Hargitán címû darabjának ihletõ világát felidézte, gyermekkori csodavárását talán már a fájdalommal
áthatott nagypapa unokájától való búcsúzásának érzése is ihlette. Hajdani kincses városáról, Kolozsvárról így merengett: "Jókai-regények nosztalgia-világából kikecmeregve a valóságos világba tûnõdõ gyermek, orrát a keszkenõnyi ablaküvegnek lapítva bámulta a hosszan csüngõ jégcsapokat.

Azokon túl sejlettek föl képzeletében olvasmányainak tornyos városai, rézkarcokon az erdélyi gótika csodái. Aztán a képzeletbeli és a valóságos látvány egybemosódott; lefelé mutató kék tornyaival a jégcsaporgona délibáb-városka lett. Éppen olyan, mint kincses Kolozsvár a réges-régi rézkarcokon.
Talán a nagy Mátyás szülõházát is felismerhettem volna. Ám azt is a feje tetején állva. Az Idõnek omlásai alól visszatért valami, egy minden zege-zugában ismerõs álomkép, amirõl csalódva kellett megállapítanom, hogy nem találunk már egymáshoz. Látvány és szemlélet kibékítése végett nekem is a
fejemre kellene állanom. Amivel a változott idõ kecsegtet engem, próbára téve mintegy a valóságérzékemet: csak délibáb. Vágyálmok játéka.
Régen volt ez. Ám az idõben való tévelygés gyermeki döbbenete olyannyira tartósnak bizonyult, hogy Árvai Réka történetében végleges helyet követelt
magának a délibáb-városkát játszó jégcsapokkal együtt. Az Idõ, ha tévelygést észlel: nem csak népeket, hanem egyéneket is büntet." Kolozsvárt neki már Házsongárd jelentette.
"Ami felgyûlt benne, s életérzéssé komorult: nem lesz olvasható. Vele ment a sírba" - olvashatjuk 1984-ben kezdett
naplójegyzeteinek elsõ, február 22-i bejegyzésében, Kacsó Sándorról szóló tûnõdésében. Akit elõzõ napon, s ez volt utolsó nyilvános megszólalása a diktatúrában, a Házsongárdi temetõben búcsúztatott. "a nyüzsgõ égi sátor / egyetlen munkatábor / mert zsarnokság szól / lázból, harangozásból / a
paptól, kinek gyónol / a prédikációból / templom, parlament, kínpad / megannyi színpad" - írja Illyés Gyula az Egy mondat a zsarnokságról címû versében. Sütõ Andrásban ami felgyûlt és életérzéssé komorodott, a színpad kínpadjára kívánkozott.
De ebben a személyességben az élet és sors
közösségi érzéseinek elõképeit érdemes felidéznünk, hogy sikaszói magányának lírai-idegi állapotát is megértsük. Ami Tamási Áronnál harmatos, az Sütõ Andrásnál zúzmarás.
A már idézett weöresi Történelmi Tél. Amely genezisét tekintve, talán Adytól eredeztethetõ. A Hideg király országában c.
versében így panaszkodott: "Óh, kis Hideg király úr, / Kinek szemed nincs, csak szíved, / Kis rossz szíved haszontalan, / Jégbõl, hóból és télbõl". Egy másik képe: "A Télnek fehér asztalánál, / Óriás magyar asztalon / Megindult a lakodalom" - olvashatjuk A Tél asztalánál címû versében. De a
jégvirág úgy is felmerült a költõben, ahogy Sütõ András is érezhette: "Hûvös van nagyon tegnap óta / És nagyon sok a fürge ember / S tele van az egész Föld / süket jégveremmel." (Duruzsolás a jégverembõl) Tompa László 1922-ben Tél jöttével címû versét így kezdte: "Porka havak hulladoznak... / kedv
elõre alig mozgat..." S a záró sorok: "Így se kint se bent csüggedten / Tévelygek a szürkületben. / Merre menjek, mihez fogjak? / ...porka havak hulladoznak".
Dsida Jenõ Hideg téli estjében így szólalt meg: "Életünk hulló karácsonyfáján / halkan sercegnek a lángok. / Fölöttünk és bennünk
hömpölyög / a hidegáramú csönd." A "Várakozás Hegyének lábánál" megtelepedve õszi és téli ködben Sütõ András Babits-csal tûnõdhetett, miszerint a napnak: "lesz-e még / lángja hevíteni, mint / valaha rég / e földi lét / fagyát, s az ember / vak életét / valaha még?" (Adventi köd) S ha nem is a
testi szenvedésben, de lélek szerint egy másik Babits-vershez hasonlatosan, a bújdosás kínját élhette át a költõvel, melyben a testi-lelki gyötrelmek megváltásaként, "keskeny szobám kitágul..." (Világon való bujdosásaimnak c. kezdõsorral 1940 októberében íródott.)
Egy másik 1934-ben írott
Tompa-vers, a Téli dermedtségben már a közös érzésben jelképi azonosságot is sugall az Advent a Hargitánnal: "S most minden csendes, színtelen és fagyott! / Csak lelkem jegén kocog néha titkon / Az emlékezés, ez éber jégmadár..." S majd a záró szakaszban a jég megtörésének reménységérõl tûnõdik:
"Vajon megérnek-e még ily csodát? / És õk is, akik rám szeretve figyelnek, / Megérik-e, hogy egy napon síromban / Keresve: - ott már ne találjanak? / De úgy bukkanjak illatos újulás közt / Egy erdõszélen elébük, amint / Valakit ûzök, s fiatal szemem / a nap nyilait vígan visszadobálja?" A
dramaturgiailag is fontossá váló Csoda kérdésével kapcsolatban Ady Endre Az utolsó hídfõ címû versét is szükséges idézni, mely az elhunyt Justh Gyulát szólítja meg: "Fajod és néped rogyadozó lábbal / Az úr Csodáiért nem is szitkozódik / Nem imádkozik: önvére e vad partján / Tartja az utolsó
hídfõt."
Elhidegedett világban a csodavárás gondolata merül fel benne A földi kunyhóban címû versben is:" Be hideg ez a földi kunyhó. / Be hõs az ember, / Perzselt hitekkel és tervekkel / Ha halni ma sem akar. Be sok veszett el, / Hogy makacsul várja: Álom volt, rossz volt az álma / S
megmenti egy csoda."
Sütõ András személyes körében is szaporodtak a halottak. Olyan nagy személyiségek, akik életének alakító szellemiségét jelentették; Kacsó Sándort említettük; s elõbbrõl: talán a legfájdalmasabb Illyés Gyula 1983-as halála, akit nagy diplomáciai nyomás eredményeképp a
farkasréti temetésen Sütõ András is búcsúztathatott. Nincs vigasz, "tombol a pusztulás" - írja éppen Illyés Gyula Omlás elõtt címû versében, melynek indíttatását a nyolcvanas évek elsõ felében már Sütõ András is átélhette: "Az õsök, kik mögötted / álltak, leomlanak. Mikhez hátad vetetted /
ledõlnek a falak."
Omlás személyes, közösségi és történelmi méretekben.
Omlás - tehát Romlás.
Kis Romlás és Nagy Romlás természeti-színpadi és történelmi képekben.
Amikor már a címbeli adventi játék rétegeit felbontjuk, utalnunk kell arra a momentumra, hogy Sütõ András
írói világképében hogyan módosul a karácsonyi rituálé. Írói indulásával kapcsolatban jeleztük, hogy a pusztakamarási betlehemezés a Világosságban többször is felbukkan, közölt pusztakamarási kántáló szöveget is. Kis tárcában a gyermek-betlehemezõk kalamitását idézi fel, amikor a Kis Jézust
elvesztették (Falusi karácsony 1945. december 25.). Karácsonyi áhítat hatja át, amikor a Móricz Kollégium ünnepségérõl tudósítva kiemelte Márton Áron beszédébõl: "...ne azt keressük, ami szétválaszt, hanem ami összehoz. Gyûlölködés helyett is szeretet legyen társadalmi életünk mozgató ereje."
(1945. december 19.)
Az Anyám könnyû álmot ígér címû naplójegyzetében egy teljes fejezet Ha én tudtam volna, hogy te vagy Mária címmel szól az otthoni betlehemezésrõl. A gyermekkor boldog ünnepe tûnik föl elébb; legfeljebb a létráról angyal szárnyát próbálgató legényke kudarcát említhette.
Ám kántálás közbeni zavarodottsága egy régen óhajtott gyermeki fohászból következett: "Piroska ott ült kicsi fehér széken a fenyõágak alatt és nevetett..." Mert a "szent estének a szerelem nélkül semmi értelme." Ilyenformán vélekedett Tamási Áron is a hatvanas években írott, Karácsonyi
pásztorocskák címû múltidézõ novellájában, ennek elõképe, az 1940 decemberében született rádiójáték (Székely karácsony) a mai napig nem került elõ.
A tegnapi-édeni karácsony este után aztán a felnõttség ünnepét idézi fel az Anyám fejezetében, amely már szétszóratásról, halálokról, gazdasági
és szellemi szétveretettségrõl szól. A dramaturgiai-színpadi-kínpadi játék már itt is feltûnik:
"- Hát a mi teheneink?
- Azt mondták: magántehenek.
- Közmunkával és közpénzen csorgót építettünk. Betonfalat, válut, mindent.
- Szemet vetett reá az állami gazdaság.

- Pedig mi sem vagyunk magánparasztok, hogy azt mondhatták volna, amit a tehenekre.
- Egy kis töltött káposztát!
(Adjon Isten sokakat, sok karácsony napokat, bort búzát eleget, az üvegnek feneket, hogy ihassunk eleget.)
- Ez a nagyobbik fiam.
- Mi lesz belõle?
-
Írástudatlan.
- Ahhoz van kedve?
- Arra vagyunk itt kényszerítve. Csak négyosztályos az iskola..."
A kérlelhetetlen hétköznap tényei és a rituálé keveredik ebben a valóságos kis színpadi jelenetben, aminek drámai ereje és jelentése abban van, hogy megromlott az ünnep. S ezt
érzékeltette már Nyirõ József is, aki a Havasok könyvének Most már jöhetsz, Jézuska címû fejezetét így kezdi: "Idefenn a setét havasok között minden esztendõben valami baj van karácsonyi szent ünnepekkel."
Ezen az ünnepen a gyilkos fejére kitûzött díjból Ülkei Ádám a gyilkos gyermekének
vásárolt csizmát és kicsi harisnyát.
Baj van Sütõ András nagykarácsonyi éjszakájával is, mert a romlás betelepszik Bódi Vencel boronaházába is, mely a Kis Romlás és a Nagy Romlás között található. E magasságba húzódott magányos ház már a hétköznapok fölött - és kívül áll. Vagyis: költõi tér
Sütõ András számára. Úgy, ahogyan Tamási Áron az Õsvigasztalás c. pogány játéka a két Csorja legény hajlékát a havasban az erdõ szélére helyezi, s Gidró gazda háza a Hegyi patakban is a világ kies pontján áll. Sugallván, hogy ily helyen minden megtörténhet, mert a földieknél titokzatosabb
természeti-égi erõk is mûködhetnek.
Idõtlenség és elzártság - Marquez Száz év magányának világát is felidézi a Hargita titokzatos világában lejátszódó színpadi ballada.
Sikaszói "özvegyországi" világából, s az Énekes madár két öreg legénye, Lukács és Máté figurájából is ihletett Bódi
és Dániel jelenetével kezdõdik a játék: Stég Antal és Réka, vagyis Jégmadár lépkedett arra felé, azután dulakodás nyoma, majd a legény a lányt bevitte a házba... - jelzik a nyomok. Dániel fia, Gábor és Réka gyermekkoruk óta szeretik egymást, Gábor "egyszer már meghalt volt emiatt a ...jégmadár
miatt", s most az elsöpörhetetlen nyomok Stég Antal irányába mutatnak...
A madárkép is idézi Tamási Áront. Az Énekes madárban a két szerelmes az öregek üldözésébõl menekülve madárrá változik. Sütõ András madárképe költõiségében keservesebb. Az ornitológiai leírásokban a jégmadárról nem
találunk pusztító tulajdonságokat, tudjuk, hogy folyó- és állóvizek mentén gyakran feltûnik; csillogó kékes-zöld háta, rozsdavörös a testalja, szilvakék színe van a csõrének; s mintegy 70 km-es sebességgel röpül. Réka jégmadárkodása, Stég Antallal való kapcsolata mégis drámai gondolatra utal. A
tragédiát hordozza. Hol tûzmadár, hol jégmadár. Amott Tamásinál még a két kedves: egy-madár. A szerelmesek egyesülnek benne; itt: egynek van két alakja. S ebben, meg nem jelenítve, utalásosan - mert Stég Antalnak csak a hangját halljuk - a másik én fel-felvillanása a Csalóka szivárványt is idézi.
Tamási játékában a civilizáció csábítása roppantja össze Czintos Bálintot. Sütõ Andrásnál Réka nem a megrontó tudás kísértésében szenvedi a drámai csapdát, mint Tamási hõse, hanem érzelmeiben. A szerelem körében. Ám balladaiságában értjük: ez általánosabb sorsdrámára utal. Mert ki ez a Stég Antal?
Mordályos ember. Hatalma van nemcsak Réka fölött. Talán beszédes névként is értelmezhetjük. A stég a vízparton áll, akár mélyen a vízbe is benyúlik. És úgy még inkább érteni véljük, ha a darab másik képére gondolunk. Rendre elmennek a gyermekek, elviszi õket a tenger - siratja Bódi Vencel lányát,
Máriát. Vagyis: a messziség kísérti õket. Távoznak soha vissza nem fordulásra. Bódi Vencel várakozásában gyújtogatja az emlékezés mécseseit. Történelmi vonatkozása is felvillan: a Tenger csábítása. Székely lányok ezrével mentek szolgálni a tengerpartra. Sokukat a messziség ott marasztott. Sütõ
András ezt a képet már mai közösségi értelemben tágítja: mindenféle családi, emberi, érzelmi szétszakadásra értelmezi. S ahogy a tenger képét értelmeztük, akaratlanul is felmerül negyedszázaddal ezelõtt írott novellája: Jön a tenger. Elemeztük már; Márton apó ragaszkodásának rajza ez a novella.
Maradna õsi otthonában, halott feleségének közelében, ám költöznie kell, mert a "tenger ágyát megvetették", vízierõmûvet építenek. A társadalmi emelkedés buzgalma hatja át az optimizmusba forduló történetet. Az idõnek súlyában változik a jelképek értelme. Ami akkor a biztató jövõt ígérte, az a
80-as évekre a pusztulás víziójává komorult. Közösségi méretekben is. A társadalmi-civilizációs gyakorlat a nemzetiségi-etikai nézõpont szerint már tragikusnak mutatkozik. Tamási vénlegényeit említettük, s ahogyan az öreg Bódi Réka és Gábor találkozójának szövetségese lesz, az Samu bácsit is
felidézi a Csalóka szivárványból, és Czirmost a Hullámzó võlegénybõl. Mindketten gazdájuknak hûséges és öreg csicskásai az érzelmi küzdelmekben.
A szerelem költõi játékká emelkedik Réka és Gábor találkozásában. Korábbi darabok elemzésében is utaltunk Sütõ András drámaírói természetére:
szereplõinek párbeszédében metaforákat, képeket fûz egymáshoz, s ezáltal játszik a gondolatokkal.
A szerelmesek fülledt, fojtott és titokzatos dialógusának egy részlete:
"GÁBOR: Egyedül és gyalogosan jöttél?
RÉKA: Veled jöttem.
GÁBOR: Velem? Ó, igen. Most hat
esztendeje!
RÉKA: Nem hat esztendeje! Hatvan esztendeje! Nem az õskorban, hanem a mai szentestén.
Gondolatban veled jöttem és csitítottalak. Lépted ne döndüljön a Nagy Romlás alatt és szíved meg ne konduljon az örömtõl, hogy várlak. Vagy ne háborogj, ha netán úgy lenne. Úgy jöttem
bizony, a... jobb oldaladon.
GÁBOR: Szokásod ellenére a hóban gyalogoltál. Most repülj legalább!
RÉKA: Csak zöldet ne láss aztán! A szemed ne káprázzék!"
Gábor boldogan forgatja a lányt, s Réka buzdítja: "Forogjunk, forogjunk, ne faggassuk egymást!" S amikor a dráma színpadi
erejét vizsgáljuk, sok motívum mellett ez is az egyik, nézõt megfogó hatás. Réka tévelygése a két öreg darab-indító beszélgetésében említõdik (balladai homály!), aztán jelenetekben, replikákban, s így a nézõ érdeklõdési körében lappang. Gábor közelítene a másik ügyéhez, Réka elhárítja: "Ne
faggassuk egymást!" S a nõi játék ezután következik: õ faggatja Gábort, mert játékra parancsolja, vagyis leánykérõ fõpróbát rendez. Gábor ugyan vonakodik: a gyermekkori éden merül fel benne. Az eperfa, rajta a gerlefészek, s a lakodalmas nászágy - kóré muzsikán játszottak a purdék! A kicsi kalács
a kötény alatt - a gyermekvárás! Réka nem akarja hallani tovább. S itt egy újabb drámaírói bravúr: nemcsak mûvészi próbatétel, hogy Réka mint alakítja anyját. Korábbi népi játékainak kedélyét is megteremti a csaknem egy órányi képes-metaforás, játékos, ám a mélyben súlyos drámát rejtõ, páros
jelenetben.
Több színben és szólamban is játszik az író. Réka anyjává változik - s eközben monológjában már anyját gyõzködi a házasságról - kintrõl kutyaugatást színlel Gábor - Réka kérésére. Bódi bejön, ámul Rékán.
Balladás monológ vált komédiába, szinte farce-i kedélyre. Hideg és
meleg, sírás és kacagás váltakozik. Réka személyes izgatottsággal anyjaként faggatja Bódit: "mit követett el a lányom?" Majd hirtelen titokzatos rosszullét következik. Gábor erre toppan be. És kezdõdik a leánykérõ alakoskodás. Remegõ kettõsség: ahogyan anyja hárászkendõjében Réka saját álmáról
beszél, reményét hallatta a kapufélfánál, s a madarak is sírni kezdtek; Gábor lelket fuvint a lámpácskába, de szíve örömét nem találja.
Elkomorul a komédia. Gábor Rékát már-már anyjának látja.
S e világfölötti karácsonyozásban "megszólalnak a jégcsapok", s az elhagyott házikóba
"bezúdulnak a lányok", és õrjöngõ forgatag kezdõdik. "Minden meg van már mérgezve!" - kiáltja Réka. A Tenger képe - és a bacchanália! Nagy László Menyegzõjének szinte parafrázisszerû változata idézõdik, ahogyan Réka pruszlikját levetve dévaj forgásba kezd a lányokkal. Nagy Lászlónál a tenger még a
végtelenséget, az õsi tiszta elemet jelentette, ahogyan Bata Imre írta a Menyegzõ elemzésében. Sütõ András képe már a rontás, pusztulás képét asszociálja, hiszen Réka Stég Antallal egyszer a tengeren járt. Mítoszi emelkedettség és feszültség az apollói és dionüszoszi között sem élhet tehát, mert a
betóduló leánysereg sem az ünnepi lakodalom nyoszolyólányai, hanem Réka elkeseredésének és rontó-démoniságának statisztái. Itt a megrontott szakralitás már nem tudja azt az emelkedett mitikus világot felmutatni, mint Nagy László költeménye; Sütõ András épp azért látja drámaian, mert a lakodalomra
sincs már esély. Felszalagozva, megkoszorúzva állni már nincs remény, hisz arccal a tengerre nézni - az a rontást jelenti. A drámai s tragikus emelkedettséggel is folyó, pogánykodó bacchanáliát a hideg-meleg játékossággal Sütõ András komédiába is fordítja Bódival: "Szodomát csináltatok a házamból.
S nézzünk oda, én is gatyában szamárkodom itten!"
Megrontott sorsban megrontottak az ünnepek is.
Rékából kibukik játék-kényszerének mély és lélektani oka: "Mert ahogyan kidugom a fejem a játékból: szemembe vág a zimankós idõ." Menekülés és védekezés a játék Réka számára, s vele szól
a szerzõ, Sütõ András is. A játék, a drámaírás, legyen bár tragikus kimenetele is, egyféle teremtõ-menekülés és védekezés a mindennapi omlások közepette. S a leánykérés játékából is kiszakad Réka. Bevallja titkát: a gyermek! Ebben a pillanatban kintrõl Stég Antal szólítja: "Réka! Jégmadaram!" A
Nemzeti Színház-beli elõadás elsõ kritikái és a videofelvétele alapján darabjának némely pontját 1986 tavaszán módosította a szerzõ. Egyik ilyen színpadi helyzet: Stég Antal feltûnését lónyerítéssel és árnyékának feltûnésével nyomatékosította és szövegben is erõsítette. Nem bizonyos, hogy szükség
volt rá; a Nemzeti Színház régi szövegváltozatú 285 elõadása nem okozott zavart a közönség körében.
Stég Antal után rohan Gábor, s rájuk omlik a magasság.
A dráma emelkedése, Réka hõsi mivoltának ígérete az elsõ rész záró dialógusában fejezõdik ki:
"BÓDI: Nincs annyi tavasz,
hogy azt a havat el tudná hordani.
RÉKA: Lesz énnekem annyi leheletem! Gábor! Gábor!"
A módosított változatban Sütõ András Bódi költõi képét még odaillesztette: "Tûzvésznek gondolja magát benned a gyertyaláng! Ó, te gyermek! Te konok gyertyaláng!"
Gyarapodnak hát a csodavárók;
Dániel kutyájának elveszett hangját reméli visszatérni; Bódi Vencel lányának újralátásához gyújtogatja a lámpásokat; Réka pedig a jégvilágból akarja éleszteni Gábort, odaveszett kedvesét.
"Másnap ugyanabban az idõben ugyanott" - Beckett a Godot-ra várva második felvonásához ezt az
instrukciót írta. "Húsz év múlva. Ugyanabban az idõben. Ugyanott" - írhatja Sütõ András darabjának második része elé.
A Godot-ban egy éjszaka alatt csoda történt: "A fa lombot hajtott". Bódinál is csoda történik, magától gyullad ki a 26. Lámpácska. Abban is közös e két költõi dráma, hogy
ismétlõ dramaturgiával folytatódik: tehát szereplõk, helyzetek azonosak, mint az elsõ felvonásban. Ilyenképpen egy napnak vagy húsz esztendõnek nincs jelentõsége. Amennyiben mégis van, az nem idõ kérdése elsõsorban. Vladimir mondja: "Várakozunk. Unatkozunk." Beckettnél a cselekvésképtelenség
fejezõdik ki. Sütõ András várakozásában Dániel és Bódi indító beszélgetésében kitûnik: Réka beteljesítette ígéretét, mert a hólavina óta keresi kedvesét. És Dánielnek is "véres a körme" a sok kereséstõl; és Bódi sem unalmában várakozik. Hite van és bölcsessége: "Mindenre válasz jön, ha megtanulunk
várni."
Dániel és Bódi vitájában és összetartozás-érzésében a Káin és Ábel modellje is feldereng: Ábel szelídsége és alázata Bódi Vencelé és Káin lázadó indulatát felismerhetjük Dánielben.
Dramaturgiai mellett fontos gondolati momentum, hogy az elsõ felvonás Mária képe most Kisréka
személyében ismétlõdik. Miközben Réka jókívánságait halljuk újra, Kisréka utal is erre: "Lánya helyett lánya leszek, Vencel bácsi! És egy személyben az unokája. Fiú-e, vagy lány az unokája?" Erre Bódi: "Csak annyit tudok, hogy unoka." Nagyon kifejezõ Bódi válasza költõi-drámai értelemben.
Beckettnél a tegnapra való emlékezésben is megzavarodik Estragon és Vladimir; Sütõ András hõseiben nincs kétely, életüket, múltjukat pontosan ismerik. Ám a jelenkori és valóságos idõ megroppant, s ebben a hír lett bizonytalanná. A távolság és az elszakadás nyomán már csak a részhírek szivárognak,
az egymás élete felõl való bizonytalanság költözik a lelkekbe. Bódi csodajelet mutató lámpájához szólva fájdalmas monológjában is kifejezi ezt: "Boldog idõk! Amikor egymáshoz tartozók egymás szeme láttára halhattak meg. Csak gyászhír kapcsol már össze bennünket."
Kisréka elmegy "valahová",
s a folytonos kutatásból csöppnyi pillanatra betér Réka. És a húszévi keresés, várakozás csodapillanata bekövetkezik: a füttõn kiolvasztott jégdarabkából elõkerül Gábor gyûrûje.
Sütõ András költõi színpada benépesül, mert legyen bár Réka a heroikus kutató, keresõ ember; a csoda közösségi
érvényû; "a falu népe vonul a ház elõtt" - írja a szerzõ instrukciójában, mert ez a színház is csodás-poétikus világ, a kétórai járásra esõ falu népe megjelenhet a hegyi boronaházban.
Réka küzdelme elérte célját. Reménységgel átfûtött cselekvésének értelme lett, s egy imádságban emelkedik
magasztossá a csoda pillanata: "...Uram, tudnod kell, hogy erõnket vesztettük a várakozásban. Elszoktattál minket a jótéteményeidtõl, ürömmel és bánattal tápláltál mindeddig, Uram, felkészületlenek vagyunk a jóra. Tedd újra képessé a szívünket az örömnek elviselésére." Nemcsak a drámát érintõen,
hanem azóta való történelmi-politikai változások bekövetkeztével mondhatjuk igazán: Réka fohászában nagyon mély hitbeli és lélektani igazság szólal meg. A folytonos várakozás elkoptatja a lelket; fásulttá, cinikussá, romlottá teszi az embert. Életét, lelkét érintõ megváltó jelet már nem képes
észlelni a maga szakrális emelkedettségében. Felkészületlenség és örömtelenség - Réka imádsága nem is magáért való elsõsorban, hanem közösségi indíttatású. Beckett hõsei magukkal vannak elfoglalva. Cselekvés helyett cipõjükkel bíbelõdnek. Antihõsök tehát. Réka hegyeket mozgat.
Tette,
Istenhez szólni tudó, megújulni kész lelke avatja õt hõssé és hérosszá. Hérosztalanító idõkben. Mindenféle divatos teóriákkal szemben Hamvas Béla állítását érezzük érvényesnek Rékával és az Advent a Hargitánnal kapcsolatban: "Hõsnek lenni annyi, mint a sorshoz hûnek maradni. Vállalni azt, ami
szenvedés, küzdelem, véletlen, halál, bûn. Ha valaki ezt magában tudatossá teszi, és magára veszi, valamely magasabb fokozatra lép, egyedül akarja megoldani az egészet, vagy legalábbis átveszi a vezetést, önmagán kívül senkiben sem bízik, mert lehetetlen ebben a világban bármire is számítani. Ez a
hérosz veleszületett önbizalma. A hõs élete a sikertõl teljesen független. A legtöbb hõs dicsõsége bukásában van. A tragikumot eleve beleszámította." (Patmosz II.)
Árvai Réka is életét tette arra, hogy kedvesét megtalálja. Figyelem: még arról nem szólt, hogy életre akarja támasztani! Ez is
finom distancia Réka rajzában. Keresi; húsz év múltán megtalálja; s az Úristent kéri, hogy tegye képessé "szívünket az örömnek elviselésére." Sütõ András közösségi indíttatású elgondolásának újabb, kifejezõ mozzanata: Gábort már a falu népe találja meg, s hozza a boronaházba.
Réka sorsához
hû maradt; hisz a húsz esztendõvel ezelõtti fogadalmat hûséggel teljesítette. A várakozás idejét cselekvéssel töltötte be. S a Beckett remekmûvel összevetve: amíg a Godot-ban a lefokozottságban emelkedik költészetté a dráma, Sütõ András játékában a felfokozottság lesz poétikussá és tragikussá.
S mindkettõ közösségi eredetû. A Godot-ra várva második felvonásának elején hangzik el:
"VLADIMIR: Valld be, hogy a lelked mélyén te is örülsz.
ESTRAGEN: Minek örülök?
VLADIMIR: Hogy ismét együtt vagyunk.
ESTRAGEN: Azt hiszed?
VLADIMIR: Mondd, hogy így van,
még ha nem is így gondolod." (Kolozsvári Grandpierre Emil fordítása)
Az imént idézett Réka fohászmonológ is a becketti kérdést invokálja magas hõfokon: az együttlét öröme; a várakozásban való lelki-elkopásról beszél. Vladimir még önáltatás árán is szeretné hallani Estragon örömét. Estragon
válasza fásultabb. Nem bonthatjuk ki most a Godot rétegzett jelentéseit úgy, ahogy Páskándi Géza tette a kelet-közép-európai színházvezetõk tanácskozásán (1993. május). De annyit mégis jelzünk az õ gondolata nyomán, hogy Vladimirban, nevébõl következõen is, egy kelet-közép-európai típus sejlik
föl, s benne erõsebb a közösségi indíttatás is: "õ az ikonok jámborabb világa felõl jön" - írja Páskándi Géza Az elmosódott história vagy az Abszurd Isten címmel felolvasott tanulmányában (Esszék, elõadások, levelek).
Beckett figurái Godot eljövetelére várnak; Réka Gábor feltámadására.
Godot, vagyis az Úr eljövetele a darab kérdése, ahogyan sokan értelmezik. Az Adventben Isten léte nem kérdéses. Az imádságok, Bódi és Réka fohászai kultikusan és dramaturgiailag is kifejezõen mûködnek. S ebben különbség is érzékelhetõ a Káin és Ábellel összevetve.
Sütõ András csaknem tíz
évvel korábbi indulatosabb, lázadó lénye átsüt a drámán. Az "egymásnak létrafokai lehettünk volna" - e páros és kiegyenlített, gondolati és érzelmi arányosság a tragédia végsõ felismerése. Káin számonkérõ indulata és személye az Advent a Hargitánból már eltûnt. Az öreg Bódi imája a szerzõ
rezignációja is. Már nincs mód kiáltásra, mondja Sütõ András a valóságból átemelt drámai metaforájában, mert a szólás megindítja a hótornyokat. "Miért nem hagyod meg nekünk a kiáltás jogát legalább? A kiáltás jogán kellene szólnunk az elveszettekhez. Te pedig a hallgatás parancsával sújtsz
bennünket."
A hangos és kiáltó számonkérés helyett imába foglalt kérés. Figyeljünk arra, hogy a forma gondolati kifejezést is mutat. Hiszen az imént idézett mondatok lehetnének a Dániellel való beszélgetés részévé is. Abban a megoldásban helyes volna az a rendezõi-színészi értelmezés is,
hogy káini indulattal és számon kérõ lázadásként hangzanak el Bódi szavai. De Sütõ András elgondolásában a Bódi és az Úr között egy hittel megélt viszony érzékelhetõ, ebben nincs helye a "káromkodásnak". A megbékélt és hívõ Bódi csak kérdezhet létének kétségbeejtõ és reménytelen volta felõl.
S ahogy a keresés, úgy az ébresztés is közösségi eredetû és erejû. A feltámadás balladai vonására is utalnunk kell Sütõ András és az erdélyi népköltészet összefüggésében. Faragó József a Csudahalott ballada magyar és román népköltészetbeli összefüggéseit vizsgálva utal a Csudahalott típus
címmel osztályozott változatra. Ennek jellemzõ változataként a Görög Ilona-Bertelaki László balladát a Bartók-Kodály gyûjtésbõl idézi. Azt ugyan nem említi Faragó, hogy ezt a motívumot Kodály Zoltán beépítette a Székely fonóba. "kiért te megjöttél / a lábod elõtt áll!" - énekli a Szomszédasszony,
s Kodály instrukciója: "A legény felegyenesedik, a Leány visszaretten, a Legény lábaihoz hátrál. Majd ismét elõrejön, ekkor a Legény leugrik. Ölelés, mindenki körülveszi a fiatal párt."
Kodály daljátékában a közösség, a Nõi kar tevõlegesen nem vesz részt a Legény feltámasztásában. Sirat és
örvend. Sütõ András darabjában a falu népe az ébresztõt kántálja: "Ébredj, ébredj, Zetelaki Gábor!" Faragó József tanulmányából tudjuk azt is, hogy a Csudahalott balladának nemcsak "földrajzi elterjedése jól körülhatárolható, hanem tartalma is." Írásából idézett és Kodály Zoltán dalmûvében is a
feltámadott legény Bertelakinak neveztetik, de elõfordul Zetelaki változata is - tudjuk meg Faragó Józseftõl. S a csodának, a költõ színházának ez az a pillanata az Advent a Hargitánban, amit - idéztük már - Tamási Áron a Székely fonóval kapcsolatban írt. "...a dal mennyei eredetû és mennyet
varázsolt a halottnak, aki tudja, mit kell ilyenkor tenni. Tudja és feltámad." (Egy botfülû székely naplójából, 1933)
A szakralitás színpadi életté válik. Ahogyan Cs. Nagy Ibolya írja: "Ez a színpad-közösség élet-halál ügyekben még mozgósítható." (Film Színház Muzsika, 1986. I. 11.)

A Csillag a máglyán óta, amikor Kálvin beszédével párhuzamosan Szervét börtönmonológja hangzik el, megfigyelhetõ Sütõ András azon dramaturgiai törekvése, hogy felfokozott pillanatban ellenjátékkal feszítse a helyzetet. Így történik az Advent a Hargitánban is. Miközben Réka és a nép a feltámasztás
szertartását végzi, Dániel szinte tiltakozik Gábor életre hívása ellen. "Menteni fiamat az újabb jégmadaraktól!", "De gondold meg, mire térsz meg e földi világra." S az apa keserûségében már nemcsak fiát hagyná végleg a jégkoporsóban, de a Nagy Romlás hózuhatagaival a közösséget is betemettetné.
Nem a nihilizmus hangja ez Sütõ Andrásban, hanem olyan indulat, amit Nagy László így fejezett ki: "Nekem Ady Endre ostora tetszik." Dániel kétségbeesett önostorozással kiáltja a Hegyek felé: "Itt szakadjon inkább a Nagy Romlás!" A mese hagyományos dramaturgiája szerint boldog vég, egymásra találás
következhetne, Kodály Zoltán Székely fonójában is, ahogy idéztük: "mindenki körülörvendezi a fiatal párt", s a 9. tétel a beteljesült csoda önfeledt örömében oldódik fel.
A modernitás Sütõ Andrásnál ütemzavarban is mutatkozik: Gábor a húsz esztendõvel azelõtti helyzetet és beszélgetést
folytatná; Réka riadtan vissza-visszalép anyja szerepébe. Miközben korát tekintve éppen az egykori édesanyja. S ez az idõ- és szerepbeli zavar az újabb rontást jelenti. Réka húszévi heroikus kutatásával vezekelhetne jégmadárkodásáért, s még sincs feloldozás. A bûntelenség édeni állapotába vissza
nem juthat.
Noha Gábor megbocsátott, de nem felejt. Márpedig Réka igénye: "Felejtés nélkül nem adom a lányom!" A Godot-val való összevetésben egyik döntõ bölcseleti eltérés éppen ezen a ponton található. A felejtés természetes állapot - Sütõnél a nem felejtés drámai tetté emelkedik. Igen,
ahogy Réka mondja, Gábor még mindig "édenkertnek nézi a világot", ám ez az édenkert eltûnt, megromlott a kísértés által. "Minden egész eltörött" (Ady), ám ebbõl a töredezettségbõl Réka az egészet újra akarja építeni. Már-már a rontáson túl az üdvözülés közelébe jutunk, ám Réka felfedezi Gábor
tekintetében a szánalmat. Nincs tovább. Réka hazaröppen... S a titokzatosan elküldött Kisréka érkezik bûnös álmával, amelyben már találkozott Gáborral. Kisréka volt, s Rékává lett. A rontás most már Gáborból szólal meg: õ játszik Kisrékával. A szerepek végképp összekeverednek: Kisréka álombeli
lovagját látja, s vele magát a gyermekkori eperfán; Gábor pedig Rékának mondja: "Szemed sarkában a jégmadár nyomai." Megfordult immár a játék, eddig Gábor nem tudott felejteni, s amikor felejtene, Kisréka is vétkezik. Gáborral válik jégmadárrá. Bezárult a kör - nincs mód több játékra. A
legsúlyosabbat mondja ezzel Sütõ András: az édeni páros együttlét nem idézhetõ fel. A rontás kígyója az álmokba is befészkelte magát. A rontás csókját Réka átka követi. Gábor puskalövésére megindulnak a hótornyok és Rékával odapusztulnak. "Több csodára már nincsen reményünk" - mondja az öreg Bódi
a tragédia beteljesülésekor. Ám a dráma fontos képe és gondolati üzenete, hogy Bódi szerzõi sugallat szerint és a színpadi megvalósításban magához öleli Kisrékát. Lánya helyett unokája lett, és együtt vannak immár a várakozásban. A kultikus játék további, s az eddigi Sütõ-drámáktól eltérõ
mozzanata, hogy kitágul a színpadi tér. A szerzõ utolsó instrukciója, miközben szól az ének: "Az emberi alakok és virrasztó fények benépesítik a színpadot, s a színháztermet is."
Közösségi gonddá válik a hargitai ballada: "Nekünk a legszebbik estét feketeszínre festették..." "Hõsnek lenni
annyi, mint küzdeni, éspedig eredménytelenül" - írja Hamvas Béla korábban idézett munkájában. Sütõ András játékában Réka és Gábor mellett a közösség is hõssé válik. Mert korábban a várakozás lámpácskáival, s az életretámasztás erejével a megmaradást állítják minden hiábavalóság és eredménytelenség
közepette is. Ismét Cs. Nagy Ibolyát idézve: "itt a csodák nélküli földön megmaradhatnak emberi közösségnek."
Az Advent a Hargitán példátlan színpadi életének nagy ereje mágikus nyelvében is van. Balázs Ildikó kéziratos szakdolgozata (témavezetõ: Márkus Béla - 1994) rétegeiben vizsgálva
mutatja ki, milyen jelentései, asszociációi bomlanak ki a Nagy Romlás képének. A néprajzi motívumok sorában a Jégmadár mellett utal a Tûzmadár orosz csodamitológiára, a dráma színszimbolikáját kifejtve elemzi: Rékának "a valódi jégmadártól eltérõen - piros a feje", ami a szerelmet szimbolizálja,
teste viszont - mint a színe is sugallja - elérhetetlen, megfoghatatlan. Kék: "Goethe szerint a kék hideg, passzív szín." Balázs Ildikó elmélyült dolgozata foglalkozik a dráma számszimbolikájával, "leggyakrabban a 7-es és 12-es fordul elõ", elõbbi néprajzi, utóbbi az év rendjével és a
csillagászati összefüggésben változatos jelentésû. A népszokások, ének, kántálás, betlehemezés, vallásos énekek, bibliai kifejezések, irodalmi utalások vagy épp parafrázisok, közmondások, tájszavak, archaikus fordulatok, a dráma színpadi erejét emelik. S hogy milyen asszociációs szárnyalása van
Sütõ András egy-egy képének, frappáns példával utal erre Balázs Ildikó: "körhintája leszek és vigasztalója" - mondja Réka Bódinak, s ebben "a forgásban felcsillan az ötvenes évekbeli Törõcsik Mari mosolya a Körhinta címû filmbõl."
A szuzai menyegzõben Parménion és Éanna szerelme, tragédiák
közepette is, álomszerûen felvetítette az egyetlen lehetségest, a páros összetartozás vágyképét. Az Advent a Hargitán komorabb híradás, mert azt mondja, a Nagy Romlás veszedelmében a csodák sem képesek tisztán tartani a szabadságban fogant álombeli érzéseinket. Jól látja Pálfy G. István Tamási
Áron csoda-dramaturgiájával összevetve: "Miként az Énekes madár sem arról szól, hogy a fal kimozdulhat, a fa megemelkedhet, s az ûzött szerelmesek madárként menekülhetnek üldözõik elõl, hanem az igaz ügyek legyõzhetetlenségérõl, az Advent a Hargitán is ebben a mélyebb igazságban leli értelmét.
Csak éppen fordítva. A mese itt nem erõsíti meg csodára váró gyermeki hajlamainkat. A realitásérzéket növeli bennünk." (Magyar Ifjúság, 1986. I. 16.) A realitásérzéket, vagyis a kérlelhetetlen és reménytelen mindennapiságot. Mert "Több csodára már nincsen reményünk." Tamásit említi Spiró György
is, amikor az Advent a Hargitán jelentõségét méltatja korábban is idézett írásában: "Amikor Sütõ András földöntúli elemeket használ, immár tragikus történetben, idõtlen emberi szörnyûségekrõl adva hírt, felsejlik a huszadik századi magyar drámában mellõzött lehetõség: a lírai szépséget és
vadállati kegyetlenséget egyesítõ nem naturális színpadi látomásé. A formai probléma ezúttal a látomás statikussága. A nyereség azonban transzcendens elem beiktatása, ami archaikusan erõs színpadi elem, erre épül az ógörög színház és a No dráma, tehát a színház forrásvidékére érkeztünk, az õsopera
színterére."
Bódi Vencel Prosperóként összetörte pálcáját - megtört a báj, nincs több varázs.
Sütõ András 1984. október 6-án fejezte be darabját Sikaszóban, majd feleségével Kovásznára utazott, hogy Benedek Géza Tündérvölgyi szanatóriumában szívének rendetlenségét orvosolja. Innen
látogatott el Szárazajtára, hogy az 1944-es bestiális vérengzés részleteirõl tájékozódjon.
A tegnapi tömeggyilkosság eseményeire a jelenbeli diktatúrának villám-jelzése sújt: Vásárhelyrõl érkezik a hír: a marosvásárhelyi belügy letartóztatta és kihallgatta fiát, dr. Sütõ Andrást, aki
amerikai magyar barátjával találkozott. Sok száz és ezer telefon, levél és beadvány, intézményes közösségi ügyek; ismerõsök és ismeretlenek dolgában való szakadatlan harcok után Sütõ Andrásnak a legszemélyesebb, vagyis családi életébe is beköltözött a rettegés. Neki is a münzeri úton, immár fiáért
kell harcolnia. Eddig is szülõi aggodalom a szétveretett családért. Moldovából hétvégeken sok száz kilométert autózott fia, hogy szeretteit lássa Vásárhelyen; feleségének, Melindának állást nem adtak. A fiatalok számûzésével, mint sok száz és ezer más magyar egyetemet végzett magyar értelmiségi
szétszórása mellett, a hatalom Sütõ András személyes megtörését is elhatározta. E központilag irányított hadmûveletnek újabb akciója: október végén szerkesztõségi szobáját feltörték; felsõbb helyekre küldött tiltakozásainak, beadványainak másolatával távoztak a belügyi akciósok. Tettesek persze
nincsenek.
A paranoid államvezetõk magabiztosságát erõsítette az a pillanatnyi siker, hogy a szovjet utasítást egyedül áthágva Románia részt vett az 1984-es Los Angeles-i olimpián, s a belpolitikai éberség pedig az 1984-es pártkongresszus idillikus lebonyolítását óhajtotta biztosítani. A
tiltó utasítások és a rendeletek pedig hónapról hónapra sokasodnak: 1985-tõl az egyéni helyett, a munkahelyi pártvezetés javaslata alapján a csoportos (tehát ellenõrizhetõ) utazás keretében lehetett elhagyni az országot. 1985 januárjában a körzeti magyar rádióadásokat megszüntették; a kolozsvári
rádió sok évtizedes értékes hangarchívumát ládába rakva elszállították; hasonló sorsra jutott a bukaresti televízió magyar gyûjteménye is. A történelmi fordulatig - jelképesen is beszédes ez -, börtönudvarokon, a szabad ég alatt tárolták a szalagokat.
1985. július 23-án történeti
jelentõségû cikk jelent meg a Hajdú-Bihari Naplóban. Ártánd, 1985. nyara címmel a debreceni újság helyszíni riportot közölt a nyolc-tíz órás megalázó várakozásról, a román határõrök elkobzási akcióiról. Minden tényt nevekkel, lakcímmel, autórendszámokkal pontosítottak. Amit évtizedek óta
sokszázezer magyar és nem magyar állampolgár megélt: a sajtóban elõször jelenhetett meg nyilvánosan. A Kossuth Rádió lapszemléjének jóvoltából ez legfeljebb árnyalatnyi jelzés és híradás lehetett. De annak már nemzetközi visszhangja támadt, hogy Davis Funderburk, az Amerikai Egyesült Államok
bukaresti nagykövete májusban lemondott posztjáról, hivatkozván a Romániában uralkodó elfogadhatatlan emberi és politikai állapotokra. Távozáskor a The Washington Postnak adott interjújában azt is kifejtette: az amerikai külpolitika hibás elgondolásokon alapszik és hatástalan.
Az
iskolahálózat elsorvasztásának újabb ténye is leplezetlenül fogalmazódik meg ezen a nyáron. A magyar nyelvû osztályokban tanító pedagógusok módszertani körét megszüntették és beiktatták a román szakmai hálózatba. Új központi elhelyezési rendszert dolgoztak ki annak megakadályozására, hogy a
kolozsvári egyetem magyar szakos hallgatói (22) erdélyi és magyar iskolákba kerüljenek. E számûzetés (Moldova, Olténia) ellen közösen tiltakoztak - eredménytelenül. Aki kijelölt helyét nem fogadta el, az köteles volt taníttatásának összegét visszatéríteni az államnak.
Sütõ András
naplójegyzetei, melyeket a biztonságos megõrzés végett illegálisan Magyarországra juttatott, majd a változásokat követõen Heródes napjai címmel adott közre (1984-87) jelzések magánemberi és alkotói állapotáról. Naponta zuhogtak rá a megsemmisülés tényei, s e dokumentumok között Jeremiás siralmait
idézi. Az álmatlanság óráiban Ottlik Géza Iskola a határon címû könyvét olvasva rögzíti: micsoda erõs atmoszférát teremt az író a kiképzõiskola hallgatóinak lelki megtörését ábrázolva.
S újra elõveszi éjszakai csöndességében Babits Mihály Gólyakalifáját. "Tábory az álombeli társáért
kényszerül végül öngyilkosságra. Világossá lett: ha õt - énjének éjszakai társát akarja meggyilkolni; önmagát pusztítja el. A költõ nem szabadulhat a lelkiismeretétõl. Ha õt megölöd, egyedül maradsz! Ha pedig egyedül maradsz, semmit sem ér az életed. A költõ nem lehet csak önnön szenvedésének
tulajdona." Lénárd Sándor Egy nap a láthatatlan házban címû emlékiratával kapcsolatban jegyzi fel: "visszaröpít a gyermekkorba, szülõföldem hajdani lakói közé, akik közül egy keserves napon mind egy szálig elvitték a zsidókat... Többé soha nem is találkoztak azokkal, akik ipart és kereskedelmet
teremtettek a Mezõségen. Tudjuk, hogy részint Izraelbe jutottak el, az Edelstein családtól anyám levelet is kapott. De M úrról például, akinek négy gyereke volt - Jajnala, Bubala, Gitta és Éra - mindmáig semmi hír nem jutott el Kamarásra. Végleg hírük s nyomuk veszett..." (1985. április)

Nyugtalan éjszakákon és sikaszói deres hajnalokon újra és újra Tompa Mihály szavai idézõdnek benne. Az ugató madár címû darabjában, melynek elsõ változata az Advent a Hargitánnal párhuzamosan született. Horváth Csongor, vagyis igazmondó Bolondja szavalja A gólyához sorait: "és délen valahol / A
bujdosókkal ha találkozol: / Mondd meg nekik, hogy pusztulunk, veszünk, / Mint oldott kéve, széthull nemzetünk..." Sütõ András nem is találkozhatott olvasóival, új mûvei nem jelenhettek meg; darabjai se kerülhettek színre. Ám a 10 éves Lócsiszár kolozsvári jubileumi elõadása tüntetéserejû tapsos
ünnepén mégis érezhette: hûségét hûséggel és szeretettel viszonozza a közönség. Könnyebb volna elmenni, s éppen ezért mégsem lehet. Mert ezt a ragaszkodást ragaszkodással lehet megszolgálni. "Széthull nemzetünk..." - a kiválók legkiválóbbikától kell búcsúzni, gyászkalaposan siratva Harag Györgyöt,
akit hatvanévesen, alkotóerejének virágzásában tiport le a rák, s akivel már az Advent a Hargitán és Az ugató madár színpadra állításának változatos stratégiáin tûnõdött. Búcsúként, végrendeletként a Cseresnyéskerttel és Firsszel üzent: "Én nem megyek el innen..."; recsegtek a fák, bezárult a
kúria, Firsz maradt és Harag György megtért a vásárhelyi zsidótemetõbe (1988. július 10.) (Jegyezzük ide: a magyar színházi életet Gyuláról Havasi István és Sík Ferenc képviselte a temetésen; sokan mások, hivatalosak, ürügyet találtak arra, miért ne vállalják a hosszú nyári utazást.)
E
kétségbeesettségben, amelyben "Testvér testvért, apát fiú elad..." az alkotás az egyetlen menedék. Mert a szenvedések közepette is álombeli menedék a szabadság állapota. A Gólyakalifában Tábory a "kék ember fölényét" említi, "mellyel minden pillanatban éreztette velem, hogy rabja vagyok." E
rabságból való kiszabadítottság állapota az alkotás Sütõ András számára. Talán sose dolgozott annyit, mint ebben az 1985-ös esztendõben. Augusztusban egy mesejáték - lámpácskát gyújt: Kalandozások Ihajcsuhajdiában (1985). Creangã Tarisznyás Iván c. mûvébõl néhány elemet, a csodás tarisznyát és
ördögûzõ természetét, a halál felett való gyõzelem örömét tartotta meg. Egyebekben még a korábbi változatokra (Ördögûzõ tarisznya, 1968; Csillagvitéz, 1983) is csak némely motívumaiban emlékeztet. A kezdeti szûkebb, néhol talán didaktikus világlátás kitágult, az emberi lét nagyobb kérdései felé
fordult. Különös tanácskozás zajlik a kémények tetején: a Halál kiváló munkát végzett, s jutalmul kívánságát az Isten teljesíti: "A sírást betiltjuk, az örvendezést kötelezõvé tesszük." Az Advent a Hargitán jégvilágában a kiáltás jogától fosztattak meg az emberek, most a fájdalom és a keserûség
érzésének nem adhatnak hangot. Abszurd és embertelen világ. Kancsócska megszegi a törvényt, elsiratja kedvesét, mert katonának viszik. Büntetésbõl a Halál maga mellé veszi a leánykát. Csillagvitéz a farkavesztett Hékás kutya kíséretében elindul a Halál nyomában. Weöres Sándor A holdbeli
csónakosban tudott olyan tündökletes képzelettel és bájos könnyedséggel Medvefiat, Pávaszemet, Vitéz Lászlót, Bolond Istókot, Paprika Jancsit elindítani a világ különbözõ tájaira, miközben egyik kalandból a másikba csöppennek, ahogyan Sütõ András bonyolítja Csillagvitéz égi, földi és pokolbeli
barangolásait. A Varjú mondja Szent Péternek: "Kár... Kárvallott az emberiség ebben a fogyatékosnak bizonyult világban. Ajtót, ablakot becsuknak, párnát vetnek a fejükre, úgy merészelnek csak egy keveset rídogálni. Nem tudják, hogy csendõrökkel együtt a kémény lika is rájuk hallgatózik. Ám ez még
bagatell. A képüket ha látnád..." Kancsócska majorannaillatát hozza a Bagoly, a Mókus, az Öregasszony - mindannyian figyelmeztetik Csillagvitézt a megpróbáltatásokra. Pokoli világ. Ahogyan a mesejáték egyik illusztrációjában Reich Károly megjeleníti a földesúr udvarát: deresre húzva, letolt
nadrággal a paraszt, s kezével a kínzópad lábát markolja; a csendõr pedig ütésre készül - és a paraszt nevet a deresen! Kifejezõen sugározza a mesejáték lényegét; a parasztok például azon egyezkednek a csendõrrel, hogy nagyobb verési porciót kapjanak. A Ludas Matyit asszociálja Sütõ András;
Fazekas Mihálynál az önkény még a lázadó magatartás megtorlására irányult. Ihajcsuhajdia mosolygásra kényszerített világában már öncélú a zsarnoki megaláztatás, "huszonötöt húzzon reám izibe / attól leszek én virágos kedvemben" - éneklik a parasztok, akik úgy tûnik - maguk óhajtják a büntetésüket.
Nem gyõzné a megpróbáltatásokat Csillagvitéz, ha a varázslatos tarisznya nem segítene. "Pásol ná turbinká!" - mondja Csillagvitéz az orosz varázsszót, s a bika és a csendõr és az ördög engedelmesen masíroznak be a tarisznyába. Ez a mesejáték azonban szatirikus társadalombírálat is. A pokol
cégtábláját például átfestették: az Ihajcsuhajdiához címzett "jókedvbirodalommá" változott. Létrejött és felvirágzott Ihajcsuhajdia, ahol "nincs több jaj" - nem szabad lennie, mert így határoztak. A mesejáték lámpácska biztatólag világol, mert Sütõ András hõsei legyõzik a halált, és a szerelmes
fiatalok a paripa hátán boldogan térnek vissza a földre. Olyan világ, amelybõl menekülni kell. "Menjünk innen, míg fel nem ébred az Isten" - sürgeti indulásra Csillagvitéz Kancsócskát, miközben "az éden fája zenél, lobogtatja élõ leveleit."
Cs. Nagy Ibolya alapos elemzésében (Mese - mesén
túli üzenettel - Alföld, 1987/6.) olvashatjuk: "nem jó sem az égi, sem a földi világ, de az utóbbi legalább az Otthonunk. Isten alszik, az embertelen törvény érvénytelenítésérõl elfeledkezett, még sincs más lehetõség, mint visszatérni a faluba. A tanulság, mely igaz a mesében, igaz a mesén túl is:
Istenben nem bízhatunk. Egyetlen emberi lehetõségünk a furfang, a dac, az önnön helyzetünket humorral is megítélni képes bátorság, csak azért is elszántság: Tamási-féle konzekvencia. A megbotozott parasztok úgy kacagnak fájdalmaikon, hogy az kimeríti az ördögpukkasztás vádját; az emberek elrejtik
a beszolgáltatandó könyveket, hogy a vízbõl tüzet csináljanak, puskaport. Az Adventben a várakozás, a kitartás volt a hangsúlyosan felkínált cselekvési minta, e varázsmesében - ahol minden lehet - gazdagabb a pozitív emberi cselekvéslehetõségek kollekciója. Ott a Nagy Romlás gyõz, itt az ember; a
mese - mondja Jolles - nyelvi fogalmaink szerint az óhajtásmód!"
A mesebeli tájakról 1985 nyarának végén, õsz elején két korábbi mûvéhez tért vissza. Végleges gondolati-dramaturgiai rendbe építette a Vidám sirató címû játékát; írói munkásságának egyik sajátos "mitológiai változataként"
újragondolta a Pompás Gedeont is. Ahogyan a hatvanas évek után, a hetvenes, majd a nyolcvanas évek közepén Fügedes Károly "államrendjében" újra és újra megmutatta az egyre zorduló magánüdvösség bugyrait, úgy a Pompás Gedeon mennyek járó, poénokat szikrázó színjátékában is egyre keményebb az idõ. A
hetvenes évek változatai után 1985 õszén, a világ és a társadalomszemlélet erõs szigorodásával véglegesítette a komédiát. A kíméletlenség azt jelenti, hogy bölcseleti alapon tisztázta Gedeon "ostorvég természetét". Vagyis ha nem csattan a hatalom parancsa szerint, leváltják. Éppen ezért a mániákus
Gedeon félelemben tartja a lelkeket.
A korai írásaival kapcsolatban annyiszor említett poentírozó hajlama és kedélye bölcseletre váltott, s jóval mélyebben áramoltatja a játék folyamát. Amikor például a nép kívülrõl az igazságot harsogja, Gedeon megkérdi hoppmesterétõl, a baktertõl: "Azok
ott kinn lázadók, vagy honpolgárok?"
Világos és pontos a helyzet, aki néma és hallgatásával tûri a hazugságot, az hazafi, honpolgár, vagyis: a hatalom hûséges fia. Aki pedig hangját hallatja az igazság érdekében, az lázongó; ami a haza iránti ragaszkodás szempontjából ellenséges
cselekedetnek minõsül. Gedeon fejében folytonosan zúgnak a harangok és e mániákus történelmi-politikai hallucináció egy képtelen világrendet visszhangoz benne. Az õ egyszemélyes demokráciájának "alkotmánya" így hangzik: "Mindennapi kötelességetek, hogy ne pofázzatok." Sütõ András azt is megmutatja
pazar helyzetekben, hogy Gedeon tételei már helyzetektõl függetlenül is mûködnek. Rögeszmés víziója: hogy õt az Isten hatalomra teremtette. Leváltása után tehát így beszél: "Befejeztem a kampányokat, az akciókat és a kultúrforradalmat. Énnekem eddig messzirõl kalapot emeltek, soron kívül beretvált
a borbély, megfordultam magasabb helyeken, sõt újságírókkal is beszélgettem, nyilatkoztam...
KÁNTOR: Megnyilatkozott!
PRESBITER: Mint az égõ csipkebokor.
KÁNTOR: És akkor hangot hallék!
GEDEON: Nem voltam akárki, és nem leszek akármi. Még reád húzhatom a vizes lepedõt!

PRESBITER: A nyelvezete megmaradt! Azt nem váltották le! Itt nyugszik Tókos, nem elnök már, de a nyelve még jár!"
Gedeon csak helyi, aprócska diktátor. Emberi embertelen hitele éppen ettõl idõtlen. Mert az õ udvartartásának dimenziójában nevén nevezi diktatúrájának elméletét és
megnyilvánulásait. Sütõ András így leplezi le azt, ami a mindennapokban a kimondott szó és a valóság közötti szakadékban mutatkozik. Otthonosabban rendezi be a mennyországot is, mint korábbi "vidám játékában", mert most a földi társaság mutatkozik meg az égi seregletben is; Simeon tekintetes Szent
Péterként, a Presbiter Zorobábelként, a Kántor Durumo képében. Gedeon a mennyországban is átveszi a hatalmat.
"GEDEON: Odakozmál a mennyország, ha nem teremtek rendet. Megkezdjük a munka és ünneplés alkotó napjait! A terepre le valamennyi begyûjtési felelõssel! Imádság- és hálabegyûjtési
tervünket túl fogjuk teljesíteni..."
Kíméletlenül leleplezõ humor, amely a szakrálisba a mindennapok termelési, politikai sztereotípiáit keveri. Ahogy az öntudatosnak tetszelgõ politika e harsogó kinyilatkoztatásokban megsemmisül: "majd rád fogják, hogy szabotáltad a lelkesedést" - csitítja
egyik asszony a másikat, mert ebben a gedeoni államrendben az érzelmek is tervutasításos rendszerben mûködnek. Képtelen, abszurd világ, de nem egyéni és egzisztenciális értelemben, hanem társadalmi méretekben. Sütõ András figurái nem a személyes halálukkal szembesülve nyilatkoznak meg, hanem egy
velejéig hazug, hamis, antihumánus, éppen ezért életképtelen államrendben kénytelenek élni, s az õ életük tere ezért abszurditás. A világok legjobbikaként hirdeti magát ez a gedeoni rend, ám benne az igazság képviselete kihágásnak, lázadásnak minõsül. A képtelen élet figurákban és változatos
nyelvi köntösben mutatkozik meg. Egyszer szójátékkal:
"KÁNTOR: Odafönt a rajonnál a káderosztálynak leesik az álla.
ANNA: Az álla.
KÁNTOR: Állati nagy esemény lesz."
Más alkalommal azonos jelentésképzete szétválik:
"GEDEON: Számon van tartva, hogy kik vegyültek a
méltóságos úrral.
PRESBITER: Mi nem vegyültünk.
KÁNTOR: Csak két vegyest ittunk..."
Azért is keserves Sütõ András vidám játéka, mert a mennyországban Gedeont édesanyjával szembesíti:
"GEDEON: Miért venném el a lelkét, anyám?
REGINA: Mert parancsba adtad, hogy a
lelkünket mind beszolgáltassuk.
GEDEON: Az édesanyámra nem vonatkozik.
REGINA: Mit kezdenék én egymagam vele? Egyik lélek a másik nélkül az értelmét veszíti. Társak nélkül kialszik az árva lélek. Vedd el tõlem is fiam, ha már mindent begyûjtesz az emberektõl. Ennek a zsebkendõnek a
csücskében egy csipetnyi maradék álom is van, még odalentrõl hoztam, ezt is beszolgáltatom neked, fiam."
Gedeon számára ez az igazi bukás és megsemmisülés. Sütõ András szatírában is költõi erõvel leplezi le az emberi lelkek begyûjtésének felelõsét. Névtelen levelekben jelentgetik Gedeont,
aztán szankcionálják; vélekedhetnek róla gunyorosan; pofon is üthetik - de az igazi megsemmisülése: édesanyja se hullat könnyet érette. Pompás Gedeon életét, halálát és feltámadását Sütõ András kíméletlen humorral követi nyomon, ám igazi sajátossága is megmutatkozik: a szatírák, vígjátékok gyilkos
erejû jellemrajza, nála lírai fájdalomból is táplálkozik. Nem melodramatikus hangoltsággal. Költõi fájdalmában a közösségi veszteség érzése szólal meg. Lírai keserûséggel azért kénytelen szólni, mert a gedeoni pusztító ideológia és államgépezet nem egyszerûen az egyes embert veszélyezteti, hanem
az egyetemleges humanitárius eszméket zúzza szét. Ezért is búcsúztatják különbözõ felekezetek papjai Gedeont, mert amit tett, az nemcsak a családját - Vizeslepedõst - és a falu életét roncsolja össze, hanem a világ békességóhajtását is megalázza.
A gedeoni eszmeterror az emberi
összetartozási érzésekre tör.
S elkövetkezett a pillanat, hogy a diktatúra leleplezve magát, az európai békességóhajtás nyilatkozatát is megakadályozta. A román delegáció meghiúsította azt, hogy a budapesti Európai Kulturális Fórum záródokumentumot tegyen közzé. Hogy 1985 októberében mi
történt, arról nem tájékoztatták a hazai közvéleményt, s azóta is alig került szóba. Hámos Lászlótól tudjuk (Magyar Hírlap, 1989. szeptember 9. Keszthelyi Gyula interjúja): "ezen a konferencián merült fel elsõ ízben és méghozzá igen kemény hangon a magyar kisebbség sorsa. Egy amerikai indián tette
szóvá az erdélyi helyzetet és ezzel indított egy olyan folyamatot, amelyhez a magyar küldöttség is csatlakozott." Sajnálatos; a Fórumon épp egy magát erdélyi magyar írónak nevezõ szónok védelmezte a leghevesebben a román diktátor magyarfaló politikáját: Hajdu Gyõzõ. Felszólalását megelõzõen
diplomáciai bonyodalom is támadt. Az eset másik, azóta elhunyt tanújától, Király István akadémikustól tudom: több évtizedes ismeretségükre való tekintettel négyszemközti beszélgetésben kérte Hajdu Gyõzõt: ne szólaljon fel, legalább hallgatásával segítse a fórum munkáját és a romániai magyarság
ügyét. Az Igaz Szó fõszerkesztõje azonnal jelentette a beszélgetést a román delegációnak, s ezt követõen elhangzott a hivatalos vád: Magyarország be akar avatkozni Románia belügyeibe. A romániai magyarság szellemi rendõrfelügyelõje már-már eszelõs jelentgetési mániáját otthon is folytatta. S mint
azt a nyilvánosságra került levelébõl (1985. november 28. Közölve: Népszava 1990. I. 17.) tudjuk: az Erdélybõl Magyarországra települt és innen hazalátogató színészeket felforgató tevékenységgel vádolta. Feljelentésében felesége, Ádám Erzsébet információi alapján pedig vásárhelyi színháziak
véleményét idézte, akiknek a kérdése úgy szólt: miért Hajdu Gyõzõ és miért nem Sütõ András utazott a budapesti Kulturális Fórumra. Amely alkalomból Európa és Amerika szellemi emberei, diplomatái Szervátiusz Tibor mûtermében találkozhattak a felvidéki és az erdélyi magyarság képviselõivel. A
zárónapot követõ hajnalig tartott az aláírási huzavona, míg a román küldöttség megkapta az utasítást, a nyilatkozatot nem írhatja alá - egyedüliként a résztvevõk között. Így a nyilatkozat is elmaradt. Európa és a világ elõtt Románia kudarca nyilvánvalóvá lett. A Fórum napjaiban közölte a Der
Spiegel a német kivándorlás adatait. Nyugat-Németország személyenként tízezer márkát - ez volt a felsõ határ - fizetett Romániának. A nyugdíjasok tarifája hatezer, a gyermekek ára négyezer márka volt. Az Amnesty International azt is számon tartotta, hogy 1985-ben hat magyar személyt, köztük Tõkés
Lászlót és Tõkés Andrást kihallgattak és rövidebb-hosszabb ideig fogva tartottak, mert tiltakoztak a magyarságot sújtó intézkedések ellen. Csillik János nagyváradi katolikus papot 1985 májusában kínzással akarták arra kényszeríteni, hogy adatokat szolgáltasson.
A bukaresti Jogvédõ Iroda a
Fórumot megelõzõ napokban elküldte magyar partnerének az ideiglenes jóváhagyást telexen; így október 15-én az Advent a Hargitán olvasópróbájával elindulhatott a felkészülés a bemutatóra. Hatalmas odaadással dolgozott a társulat; még a "fizetett ünnepen", november 7-én is dolgoztak, noha ezt a
próbatáblára nem lehetett kiírni. Folyamatos kérelmek ellenére a román jogvédõ iroda a végleges jóváhagyást nem postázta, majd december 9-én jött a hivatalos válasz: nem engedélyezik a bemutatót. Köpeczi Béla miniszter, bizonyára a pártközpont határozatát követve utasította a színházat: álljanak
le a próbákkal! Az engedélyezésig a bemutató elhalasztva! Sík Ferenc rendezõ nem nyugodott bele a döntésbe, s baráti és személyes kapcsolatai révén mozgósított olyan személyeket, akik a pártvezetésen belül folyó és tudott küzdelmekben az Advent ügyét segítenek majd jobbra fordítani, vagyis fel
mernek lépni Kádár János internacionalista udvaroncai ellen. Név szerint is említsük: Szokai Imre és Tabajdi Csaba december 10-én délelõtt személyes megbeszélést folytatott a színházban Sík Ferenccel, s a pártközpontban és külügyi vonalon Szûrös Mátyás, Õszi István, továbbá Berecz János álltak a
bemutató mellé. A színházban pedig Bubik István, a Tartuffe fõszereplõje az elõadás megtagadását ígérte, mert a terv szerint az elmaradt Advent-elõadásokat a Várból lehozott Tartuffe-fel tervezték pótolni. Bubik biztosítékot kért; amennyiben az igazgatóság az Advent bemutatójára szavát adja, akkor
színpadra lép.
Omló magasság alatt ordas idõ tombol. Nagy László írja: "Hóval a holdig én örvénylek / lavinát hajítok elibétek / elõttetek a csillag robban / én ordítok a sarkotokban." (Ordas mondja)
Sütõ András bizakodó természet, nem ismeri a reménytelenséget.
Amikor
1970-ben az árvíz a Vörösmarty utcai ház udvarát is elöntötte és zúdult be a pincébe, már mindenki menekült a környezõ házakból, õ pedig vödörrel a kezében, árvízi Sziszifuszként rendületlenül merte, hordta a pincéjébõl a vizet. Egyre emelkedett az ár, végül Éva asszony nagy könyörgésére - "nem
látod, hogy nincs értelme?" - hagyta csak abba a hiábavaló és magányos harcot. Küszködött a hiábavalósággal, mert még mindig hitt abban, hogy rendületlen munkája nyomán a víz apadni fog. Íróként is így gondolkodott és gondolkodik; cselekedett és cselekszik. A helyzet ugyan lehet reménytelen, de
amíg írunk és dolgozunk, addig élünk és remélünk - vallja. A cselekvés számára azt jelenti, hogy vállalni kell annak következményeit is. Sütõ András vállalta az Advent a Hargitán törvénytelen bemutatását és vállalta, hogy tiltások és súlyos belügyi fenyegetések közepette sem mond nemet. Mert menni
kell a münzeri úton. Lehallgatott telefonján harcra és bemutatóra bátorította színész-barátait, miközben a minisztérium fõosztályvezetõje, Rátki András "értékelvén" a Tiszatáj 1984-es évfolyamát, egyik nagy hibájaként azt tartotta, hogy decemberi számában az igen gyönge Sütõ-mûvet közölte - az
Advent a Hargitánt. (Az 1986. januári minisztériumi Tiszatáj év-szemlén Tokaji András osztályvezetõ szintén az Advent közlését és színvonalát ítélte el.) Sík Ferenc múlhatatlan érdeme, hogy tartotta a hitet a mûvészekben, próbáltak és készültek, s mint a játékbeli jégdarabka a fûtõn kiolvadt,
felülrõl megérkezett a döntés. A román hivatalos szervek álláspontjával mit sem törõdve 1986. január 2-án a Nemzeti Színház az Advent a Hargitánt bemutathatja! Zárt fõpróbát hirdettek, ám a mûvészek segítségével, a színház vezetésének csöndes jóváhagyásával, az elõadás csukott ajtók mögött is
zsúfolt ház elõtt zajlott.
A hivatalos Magyarország elsõ harangkondítása elhangzott tehát.
Mert addig csak a bujdosó Magyarország húzta rendületlenül magányos lélekharangjait. Reggeltõl estig csöngött Csoóri Sándor lehallgatott telefonja; a belügyiek így pontosan tudták, délben,
délután és este kivel, hol - az Angelikában, a Rózsadomb étteremben, vagy a Roosewelt téri étteremben - találkozik. S a folyamatos figyelés, ellenõrzés szemérmetlen közelségben és persze egy-két órás váltásban bonyolódott. Czine Mihály, a határon túli magyar irodalom szolgálatosa fáradhatatlanul
járta az országot, falvakban, kisvárosok könyvtáraiban és egyetemi katedrán beszélt Tamási Áron, Sütõ András életmûvérõl, munkásságáról, s Farkas Árpád újabb nemzedékérõl. Naponta érkeztek hírekkel a Film Színház Muzsikába segítség végett; keresték Kósa Ferencet. Személyesen és családilag, Farkas
Árpád versének képét kölcsönkérve, alagutak vájódtak a hóban s így jöttek-mentek a hírek és életjelek. Budapesten a Beszélõ, Párizsban az Irodalmi Újság, Bécsben a Bécsi Napló is folyamatosan figyelemmel kísérte az erdélyi és a kisebbségben élõ magyarság helyzetét. A tanulmányok és tényfeltáró
tudósítások a nagyvilág, Európa számára is szivárogtatták a híreket.
De ami távlatosan is biztatást jelenthetett: a névtelen és bujdosó Magyarország együttérzése napról napra erõsödött.
Hatalmas ostrom indult a premier jegyeiért. A Nemzeti Színházba addig sose látogató
pártfunkcionáriusok, Sütõ András mûveivel addig sose találkozó és közömbös személyek akartak ott lenni a premieren. Különös, kínos és megalázó döntések eredményeként a szerzõ kérelmére decemberben a titkársághoz eljuttatott névsor (Illyés Gyuláné, Tamási Áronné...) személyei nem kaptak belépõt,
amint az író leánya, Ágnes és családja se jutott tiszteletjegyhez.
Álltak a földszinten, ültek az emeleti lépcsõkön; a be nem jutott fiatalok csapata csöndben, fegyelmezetten a Tiszatájból olvasta a darabot a színház elõcsarnokában. A színház ügyeletese rendõröket hivatott, akik
igazoltatták, illetve elõállították a méltósággal viselkedõ diákságot. A színház 500 példányt rendelt a decemberi Tiszatájból, szinte azonnal elfogyott, s néhány hét múlva az "Advent-es" számért 300-400 forintot is fizettek a magán könyvkereskedelemben.
"Nekünk a legszebbik estét..."
Meggyulladtak a nézõtéren is a várakozás lámpácskái; amikor egy felvonásnyi, tüntetésszámba menõ taps és éltetés követte az elõadást. Sinkovits Imre és Agárdy Gábor a játékban otthagyott piros hárászkendõt középre illesztette, mintegy a szerzõ hiányát jelezve, neki tisztelegve reménységes
várakozás tüntetéserejû kifejezésévé emelkedett ez az este. Feketeszínre festették Sütõ András estéjét, hogy nem lehetett jelen Adventjének budapesti bemutatóján, ám õ a várakozás mécsesét gyújtotta meg azzal, hogy ezekben a karácsonyi napokban fejezte be Auschwitz drámájának elsõ változatát.
"Hol vagy, Isten?" - kérdezi naplójában 1986 januárjában, mert naponta rögzíti a megsemmisítés-omlás tényeit. Új évfolyamát a Mûvelõdés címû folyóirat már nem kezdhette el. A lapot a diktátort dicsõítõ évenkénti kultúrkampány román nyelvû brosúrájává változtatták, Megéneklünk Románia címmel.
Aztán újra temetõbe kellett zarándokolni; Visky Árpád börtönbõl szabadulva, színháztól megfosztottan nem viselhette tovább az életet és megaláztatását, Sepsiszentgyörgyön felakasztotta magát. 1986. január 15-én Marosvásárhelyen temették. Visky Árpád bebörtönzése elõtti utolsó szerepe: Az öngyilkos
(Erdman). A címszerepet alakította, akit a velejéig romlott és hazug világ tébolya kerget öngyilkosságba - Visky Árpád beteljesítette magán a szerepet. Nem sokkal korábban Georghe Emil Ursu bukaresti mérnök, akit a diktatúrára utaló megjegyzések miatt tartóztattak le, november 17-én a román
hatóság közlése szerint "szívelégtelenségben meghalt." Visky Árpád haláláról a New York-i 48. PEN ülésszakon 1996. január 17-i keltezéssel Danilo Kiš, Konrád György és Csoóri Sándor adott ki közleményt, melynek nyomán a PEN a két személy halála körüli gyanús körülmények kivizsgálását
kezdeményezte.
Ezekben a hetekben a román pártvezetésben felfokozott izgatottság mutatkozott. Hatalmas történelmi és ideológiai önigazoló könyvek, cikkek jelennek meg, amelyeket a magyar lapoknak is kötelezõ átvenni. Néhány anyag, mely címében is árulkodik a külvilág szorító akcióiról.
1986. január 16-án A hét (melynek fõszerkesztõje az elbocsátott, meghurcolt Huszár Sándor helyett immár Lázár Edit) kötelezõen közölte Revizionista eszmék a Magyar Tudományos Akadémia egyik kiadványában címmel a Contemporanul 1985. december 6-i számának cikkét (szerzõk: "a történelemtudomány
doktorai"). A két kolumnás dolgozat Gosztonyi Péter írását támadta, mely a Ránki György szerkesztette kötetben az elsõ világháború és a trianoni béke, majd a bécsi döntés következményeit elemezte. Január 19-tõl az Elõre is a Contemporanul cikkét adaptálja: A Horthy-fasiszta terror Románia
észak-nyugati részén 1940-1944 októbere címû könyv kapcsán, melynek szerzõi "tudományos szigorral" dolgoztak, a bevezetõ jegyzeteket közölte folytatásokban. A hét január 30-i száma pedig a România Literarã január 16-i cikkét vette át, melyben egy "a történelemtudomány doktora" A történelem
kipusztítása, vagy a határok kiigazítása? címmel Balogh Sándornak a Külpolitika 1985/4-es számában a párizsi békeszerzõdés magyar kérdését tárgyaló tanulmányára reagált felhevülten két oldalon.
A lavinaomlások személyes és napi tényei: a marosvásárhelyi színház Tamási-bemutatójának
mûsorfüzetébe szerkesztett, egykori írását is kidobták; házkutatás jó barátoknál; aggodalom, hogy áttelepülésre várva András fia legalább fényképészsegédként kereshet-e családjára; ismeretlen látogatók nyomán különös por a sikaszói lakásban. Naponta négy-öt lakás ürült ki városában; szervezetten
folyik Regatból a lakosság betelepítése. Ungur elvtárs, megyei elsõ titkár utasítására magyar nem érkezhet a városba, mint közölte, õ az utolsó "magyar", aki Marosvásárhelyre költözött. Lapokból, televízióból árad a gyûlölet. S már nem segítségkérelem végett, hanem csak lélekkönnyítés okán
telefonon és személyesen barátok, ismerõsök jelentkeznek: ki-ki személyes fájdalmát, megaláztatásait sorolja.
"Mert mindegy az se lesz, hogy idõnk szárnyain / együtt kik repülünk, bár dantei förgetegben!" - írta halála elõtt néhány hónappal Illyés Gyula (Dantei förgetegben). Sütõ András ezt
a dantei förgeteget élte.
1986. márciusi naplójegyzetében utal is erre: "A szakadárok megszaggatnak. Dante Pokol, 8. Kör, 9. Bugyor. Ez lenne tehát a helyük, sorsuk, büntetésük." De ehelyütt a 28. Énekben olvasható az is: "De nem hagy lelkem öntudata félni / a jó társ, mely az embert
bátorítja / s a tisztaság pajzsával fedve védi." (Babits Mihály fordítása) Ebben a dantei förgetegben erõt ad Éva asszony, aki gondoskodik az otthonról, sorban áll és vendégeket fogad; éjjel-nappali telefonügyeletben irányítja a jelentkezõk seregét.
A közös fájdalom: készülõdés az
árvaságra. Dr. Sütõ András és felesége, Melinda, aki még ingyen sem dolgozhatott orvosként a vásárhelyi klinikán, két gyermekükkel a hivatalos jóváhagyásra várnak. A búcsú hónapjait élik - szülõk és gyermekek. Nem kétséges: elsõsorban Sütõ András ellen irányultak e zsaroló hadmûveletek. Az író
hûségnyilatkozatával, a diktátor születésnapi köszöntésével rögvest állást kapott volna dr. Sütõ András és Melinda is Marosvásárhelyt.
A nyár folyamán kétszer is újra írta drámáját, mely a tegnapi fasizmus fájdalmával a megélt szenvedések közepette formálódott. Auschwitz - drámaként említi
jegyzetében. A darab elsõ címváltozata felfokozott és személyes vallomásként is értelmezhetõ: "Bocsáss meg nekem, fiam!" Aztán Az álomkommandó címen véglegesült.
A mû fogantatásának személyes, Pusztakamarásról való sorsjegyeit említettük már. Manó úr és családjának elhurcolása, a zsidók
elpusztítása, a falu határában feltárt tömegsír emléke egész életében elkíséri Sütõ Andrást. Ami pedig a jelent illeti: "Megjártam a Halál-Antarktisz hósivatagjait, és nem csupán a kegyeletes emlékezés emberi kötelességével. Múlt, jelen és jövendõ hármas dimenziójának szorításában: az élõkre, mai
sorsukra vetett figyelemmel is. Aggodalommal tehát. Auschwitz tanulsága a földgolyó számos pontján ebek harmincadjára jutott, akár Hirosimáé. A fajiság és az erõ megszállottjai oly feledékenyek, mint a természet. Auschwitz bestialitásáról szólva eresztik szabadon újból a nemzeti elõítéletek
vérebeit s a vér mítoszát, mely nem tûri trónján az Észt, közelében a Másságot, lételeme lévén: a türelmetlenség és a felsõbbrendûség tudata. Ennek küszöbérõl már csak egy ugrásnyira lapul, s vár meghirdetésre a másodrendû népek, polgárok fölöslegességének elve. Minden kezdetben ott szunnyad a vég
is. Épp ezért: emlékbe vonult népirtásról szólni, s az emberiséget újból fenyegetõ ordas eszmékrõl hallgatni: önámítás. Unokának mellénykét kötögetõ gyanútlanság - Auschwitz felé tartó halálvonaton." (Bevezetõ a drámához) "Történt Auschwitzban és történik bárhol, ahol megtörténhet" - olvassuk Az
álomkommandó szerzõi eligazításában. A mondat elsõ fele a drámabeli fasiszta lágert megnevezi; a második fele, mely magát a színdarab elõadásának helyszínét rögzíti, kitolja a megnevezhetetlenbe. Az Advent játékterét havasi magasságokba helyezte, Az álomkommandóét földrajzilag a jelenkori
végtelenbe, illetve az auschwitzihez hasonló megtörténtek lehetséges államába tereli. A helyszín persze nem kétséges. Mégis a dél-amerikai alluziója nyomán Illyés Gyula utolsó, halála után bemutatott Kiegyezés címû darabját is felidézhetjük Az álomkommandó gondolati eredetét vizsgálva.
Dél-amerikai katonai diktatúrában játszódik Illyés darabja; a közéleti utalásokat kerüli, ám a dráma idegrendszere személyes és jellegzetesen kelet-közép-európai. A börtönt is szenvedett Padre szavára várnak Ramon és társai, hogy a felkelést kirobbantsák. Padre csitítja a szándékot: "Percenként
életet és sorsot ne kockáztassatok. Ramon: Úgy értsem: lapuljunk, s adjuk magunk: Adjuk föl a küzdést? Padre: Az embertelenséget." Az álomkommandó is e küzdés kérdését állítja középpontba, s ezen belül a színészek által próbált lágerdráma e kockázat személyes és közösségi méretû élet-halál
kérdését feszegeti.
A "színház a színházban" játék elõzményeként az elemzésekben említik Pirandello IV. Henrikjét és Brecht dramaturgiáját is. De talán általánosabb és a szerzõ törekvésének lényegét jobban meghatározza, ha a Hamletre utalunk. Az egérfogó technika ez, amit Hamlet alkalmaz
Claudius szembesítésére, a gyilkosság leleplezésére. Auschwitz elõadásával Az álomkommandó társulata is a Tábornokot akarja szembesíteni. Sütõ András pedig a Ceauºescu diktatúráját. A játék a játékban technika már korábbi darabjaiban is felbukkan. A Vidám sirató egy bolyongó porszemért címû
mezõségi játékában a fiatalok alakoskodó játékkal leplezik le és teszik nevetségessé a zord atyát, Fügedes Károlyt. S az Adventben is Réka és Gábor leánykérõ jelenete, a "fõpróba" szintén egyfajta szembesítõ és kihívó próbatétel. Játék a játékban. Elkomoruló fordulattal, mert Réka terhességét nem
titkolhatja tovább. Az álomkommandó már egészében ezt a provokatív szembesítést vállalja fel esztétikai és közügyi értelemben is.
Korábbi darabjára is utal Sütõ András Az álomkommandóban. Amikor a belügyi biztos kihallgatja a színháziakat, Hoffmann Juliusz Ihajcsuhajdiát emlegeti, amely "a
kollégák tréfálkozásaiban egy mesebeli ország, ahol... az illetékesek kedvenc foglalkozása a házkutatás. Ha pedig gyanús dolgot nem találnak: ott felejtenek egy pisztolyt" - mondja a drámaíró. Aki a bemutatandó auschwitzi dráma szerzõje (Juliusz), s egyben az egyik fõszerepet, Manó urat alakítja.
Manó gyermekeinek álmát ajánlja fel a láger orvosának, dr. M.-nek azért, hogy a haláltól mentse õket. Ihajcsuhajdia: kacagtatóan rettegtetõ kalandokat álmodott a képzeletbeli ország Sütõ András mitológiájában, ahol ha földi valóságban nem, legalább a mese és képzelet birodalmában az ember
gyõzelmét küzdhette ki - annyi megpróbáltatás és viszály után. Az álomkommandó szereplõinek és a színjátékosoknak a magánemberi sorsa dermesztõ azonosságba fordul. Hoffmann Juliusz nemcsak saját drámájában, hanem az életben is fia életéért küzd. Végsõ reménye: a fia szerepébe becsempészett
mondatok kegyelmi kérvényként szolgálhatnak a Tábornok elõtt, aki - az elõzetes hírek szerint - megtekinti az esti premiert.
Az imént idézett "mesebeli" országban embertelen, fasiszta rend tombol. Ismét Juliuszra hivatkozva, aki Az álomkommandó írójának személyességével mondja: "Auschwitz
haláltánca birodalmi menyegzõi táncokkal kezdõdött Szuzában és megannyi Alexandriában." A szuzai menyegzõ szerzõje is mondja ezt. Aki úgy látja, kinek-kinek egyéni létében megélt megfélemlítés, házkutatás, megalázottság után immár a végsõ pusztítás következik: a beolvasztás. Ami a kollektivitás
fölött gyakorolt fasizmus. Sütõ András persze nem a vég, a tragédia bekövetkeztének tudomásulvétele végett írta mûvét. A fasizmus nem a gettókkal és a gázkamrákkal kezdõdött, figyelmeztet, hanem embernek ember által való megkülönböztetésével. A sajátosság méltóságának tagadásával. Sütõ András
önnön életében is elégszer megszenvedte ezt. Amikor például a mezõségi iskolatársaival Enyedre vonatozott, s az Egy csupor zsír történetét mesélte pajtásainak, s magyar szót hallván, a vasgárdisták kidobták a mozgó szerelvénybõl. Az ügyesen kormányozott szerencsés zuhanás után a sáncmarti hóban
kötött ki - ahogy egy több mint harminc esztendõvel késõbbi jegyzetében az Évek - hazajáró lelkek (Kriterion, 1980) címû kötetében írta (Találkozások Veres Péterrel). Amikor Az álomkommandó dramaturgiai és gondolati rétegeit vizsgáljuk, érdemes felfigyelni a Sütõ András színházeszményében
bekövetkezett módosulásra. Az Advent a Hargitán záró pillanatában kitágítja a teret és a kórus, kezében a várakozás lámpácskáival, a színháztermet népesíti be. Ezzel a nézõtéren ülõket is a költõi játék és a tragédia részesévé avatja. A nyolcvanas évek fordulóján modernség és meghökkentés
kérdésében a színpadi játéktér elégséges és kizárólagos voltát hangsúlyozta: "...mondjuk: Oresztesz az Elektrából. A szerzõ szerint balról kell Püladésszel belépnie, ahol Héra temploma látható. A mi színészünk azonban hátulról jön, az elõcsarnokból, ahol a jegyszedõ látható, és tudjuk, hogy odébb,
a színház sarkán a Bixád vendéglõ. Onnan jön? Nehogy azt higgyem, hogy Héra templomából? Mert az nem valóságos? A Bixád vendéglõ viszont valóságos? Mit akarnak itt velem elhitetni? De hát amúgy is tudom, hogy a valóságos életet semmilyen színpadi látvány nem pótolja. A konvenció szerint mégis
elmerülök benne, s bár tudom, hogy a színész valóságosan nem jön sem innen, sem onnan, hanem csupán a színfalak mögül, mégis ragaszkodom Héra templomához, amely benne van a konvencióban, a Bixád vendéglõ viszont nem szerepel Szophoklész látomásában."
Sütõ András látomásában, Az
álomkommandóban öt esztendõvel késõbb a Bixád vendéglõ és a színpadi játéktér Auschwitz halálkamrája már azonos játéktér. Élet és színház azonossá vált. A belügyesek elõl menekülõ Tomi a nézõtéren át szaladva érkezik a színpadra. Vagyis: a Bixád vendéglõbõl érkezhet - a belügyesek ûzöttségébõl a
színpadi haláltábor kulisszái közé. Amely a dráma folyamatában egyre inkább a valóság életterévé válik. Hiszen Tomi már csak úgy alakíthatja Robit, ha állandó belügyes vigyázza a színpadon. De ez a kettõzött játék áthatja, s gondolati erejét adja a drámának. A szerzõ, Juliusz, miközben fiáért
harcol, akinek korábbi büntetését akkor foganatosítják, ha nagykorú lesz (1956 utáni Kádár-i "igazságszolgáltatási" gyakorlat), aközben Manó szerepét alakítva Krisztina lánya és Robi életét menekítendõ, álmait ajánlja fel dr. M.-nek, a kísérletezõ lágerorvosnak, akit a színház igazgatója, Frank
Aurél alakít. Aurél nem titkolja: együttmûködik a belüggyel, õ jelenti fel Tomit, hogy a díszelõadáson kegyelmi kérvényt akar átnyújtani a Tábornoknak.
Ahogyan korábbi mûveiben, itt is felfedezhetjük a páros küzdelmet. Manó a darabban dr. M.-mel együttmûködik, hogy gyerekeit mentse. A próba
szüneteiben pedig küzdelem folyik a gyermekért - a megalkuvás árnyalata mutatkozik meg így. Önáltatás az egyik, hiszen a gázkamrából egyedül megmenekült (csoda!) Krisztina édeni lelkében megrontatott. Ahogyan a Káin és Ábelben és az Adventben, Az álomkommandóban is meg van mérgezve a szerelem
érzése. Robit pedig meggyilkolják.
Manó tehát elkésett álombeszámolóival.
Juliusz-Manónak nincs ereje a társadalmi cselekvéshez. Fiával szembesül, aki nyíltan a diktatúra ellen fordul, de színészi mivoltában is kilép az elõadásból. Mert személyes ügyét társadalmivá avatja azzal, hogy
a Tábornokhoz akar fordulni kegyelmi kérvényével. Ám ez is önáltatás. Mert a Tábornok meg se jelenik az elõadáson. S ahogyan a hétköznapi életben is az a paternalista-szentimentális vélekedés élt sokakban, hogy nem a diktátor, hanem udvartartása és az alsóbb beosztottjai rontják el rendszerét, s
ha õ tudná, jobbítana a helyzeten, Tomi is attól várja a kegyelmet, aki miatt három éve már elítélték. A nézõtéri elõcsarnokból lövés dördül: megölték Robit, aki édesapja után kiáltva hal meg. Szerep és élet, Manó és Juliusz összekeveredik, s a közös fájdalomban szakad ki a szerzõbõl: "Hogy
Auschwitz után nincs versírás! Auschwitz után drámát sem írni kell, hanem megakadályozni! Elhárítani!"
A kellékpisztolynak vélt fegyver elsül, s Aurél halálát okozza. "Barátok" voltak, Manó M.-nek szánta a lövést és Aurél halt bele. Csoda történt tehát? A darab eredeti változatában nem
szerepel az a monológ, amit Sütõ András késõbb iktatott be Manó Aurél feletti siratásaként. "...az erõszak torkába vetett álmaimban sem gondolhattam ily keserves csodára. Megfeledkeztünk már Mózes hitének erejérõl. Kezében az ártatlan pásztorbot tengert választott kétfelé. Kezünkben egy
ártatlannak vélt játékpisztoly valóságos fegyverré lesz...! Hát lehetséges ez? Ily keserves csodára elegendõ lenne a legcsekélyebb elszánt mozdulat is? Úristen!" A végleges változatban már Aurél baráti mivoltát nem említi Juliusz. S a darabzáró monológ a távollévõ elnököt szólítja meg: "miként
kerüljük el a cselekvést, amely tengerválasztó csodát mûvelt pásztorbotként a Mózes kezében? És miként õrizzük tovább ártatlanságunkat, ha játékfegyverek közé valóságosan gyilkoló pisztolyok keverednek - és nem tudjuk: mi okból, mi végett."
De ebben a sokrétû darabban nem csak a személyek
vesztik álmaikat, a közösség is: "Szolgálatunk leteltével álmaink álma: Theresianstadt vár minket! Ne keseredjetek, ne csüggedjetek! Mintalágerbe kerülünk!" - suttogják a sonderesek az elõadáskezdõ pillanatban. A haláltáborban él a remény, hogy van jobb haláltábor is! Siratnivaló abszurditás.
Minthogy számos momentummal erõsíti Sütõ András ennek a lágervilágnak az abszurditását. Tomi 15 évesen megõszült, amikor elítélték; töltényhüvelyekbõl készített pánsíp szolgál zeneszerszámként.
A dráma szövetét meghatározó több kultikus réteget is felfedezhetünk. Mint Gödény Andrea
elemzésében (kézirat, 1992) utal rá: "Krisztina feltámadási jelenetében "az hol én elmegyek, még a fák is sírnak" kezdetû erdélyi népdalt asszociálja, az ("ott lakunk, ahol sírnak a fák"). Máskor Radnóti Miklóst halljuk "Üvölt a csönd" (Levél a hitveshez); a holtak pásztora a Zsoltárra utal ("Az
úr énnekem õrizõ pásztorom")".
Színpad és nézõtér, játék és valóság összekapcsolódásának több mozzanatát említettük már Az álomkommandót elemezve, de a legerõsebb színpadi és gondolati effektus az elsõ felvonásban akár egy gránát csapódik be - elõadások tapasztalata alapján is mondhatjuk:
döbbenetes erõvel. "A város zaja, harsány éljenzés, hurrázás, kórusok hangja: Felicita! Játszik a zenekar, díszlövések. A nemzeti gárdisták éneklõ csapata vonul fel a színpadra. Akármifajta bizarr egyenruha lehetséges. A gárdisták maszkot viselnek. A fanatizmus vigyora" - olvassuk a szerzõi
útmutatást. Amit az 1990. márciusi tragikus események után nemzeti gárdistákra változtatott. S a tomboló nemzeti gárdisták énekbe kezdenek: "Miénk az óceán, s a dicsõséges Múlt!" Most óceánt hallunk, de ez Sütõ András mitológiájában azonos a Tengerrel, mely Bódi Vencel leányát, Máriát örökre
elragadta. Az Óceán utóbb õsi föld lett. A kalóz helyett pedig a "Hordák rémuralmá"-nak elmúlásán örvendenek. "Ellenünk van, aki nincs velünk!" - halljuk egy extatikus jelenet másik éneksorában, ami félreérthetetlenül az ismert kádári mondat parafrázisa ("Aki nincs ellenünk, velünk van!") A VI.
Maszkos késsel még nyomatékosítja is, amikor az egyik színészre támad: "Aki nem táncol velünk, az ellenünk táncol!" S e felfokozott erõszakünnep abszurd pillanata, amikor Hitler képét megpillantva az I. Maszkos felkiált: "A Tábornok képe büdös nekik!" A "Tábornok" helyett "a mi szeretett Elnökünk"
szerepel a végleges változatban. Vagyis: Tábornok helyett Elnök-nek nevezik a diktátort. A drámában nemcsak az ember tragédiája teljesedik be, hanem a színi elõadás sorsa is. Az Elnök mégsem jelenik meg a bemutatón. Sütõ világképének visszatérõ, kafkai mozzanata. A Legfelsõ nem tûnik elõ a
küzdelemben. Aki egyszer a porosz fejedelem, máskor Nagy Sándor. Ez is a totalizmus szindrómája: a kiszámíthatatlanság. Fönn, a titokzatos és elérhetetlen magasban székel. S az is jellemzõ, hogy nem kell neki dráma, nincs szüksége valóságos színi elõadásra. Mert mint Zénó, a segédrendezõ
bejelenti: a másnapi díszelõadás "zenés-táncos" produkció lesz. Igen, ez már a Tábornok fasiszta diktatúrájának kultúrpolitikája. Mosoly, nóta, kacagás, s csak azt képzeljük hozzá: az ünnepi elõadáson már nem is a társulat tagjai éneklik és táncolják a Tábornok dicsõségét, hanem mûkedvelõkkel
népesedik be a színpad. A színház tagjait tán még a nézõtérre se engedik be ama biztonsági emberek. (Ahogy 1973 októberében a marosvásárhelyi színház avatásán megtörtént.) Mert szolgaseregével vattázott házban, tapsgépek visszhangosításában tán még félelmetesebb ünnepség szervezhetõ.

Ilyenképpen másnap este a színpadot gyanútlan, a nézõteret vérgõzös mûkedvelõk népesítik be... "Minden múltidézés kegyelmi kérvény a jelenhez" - mondja Juliusz Hoffmann, a drámaíró. Sütõ András Az álomkommandó megírásával fordult kegyelemért a jelenhez. Idéztük az Adyhoz kötõdõ indíttatását, aki
az erdélyi prédikátorra hivatkozva írta: "Keresvén zsidókkal atyafiságunk." Ady versének a címe is kifejezi azt a helyzetet, amit Sütõ András is megélt: A szétszóródás elõtt. Egy másik Ady-vers A rabbiság sorsa talán az alkotó, emberi indíttatás mélyebb rétegét is megvilágítja Sütõ Andrással
kapcsolatban. "Soha-soha nem állok rabnak / õrjöngõ népek közepébe. / Nem állhat az, kinek a vágya / A népek és az Isten népe / S a minden vágyak legszebb vágya: / Ez a világ legyen világja, / Ékes, vidám, aki jaj ésszel / Embernek mert jönni s merészel / Szántja, gondolja el a Bolygót."

"Levegõt!" - szól József Attila verse felkiáltó jellel: Sütõ András is megélheti a költõvel: "Aktába írják, mirõl álmodoztam, s azt is ki érti meg?" Modern idõk: mert már hangszalagra is rögzítik az álmokat. Sütõ András akta helyett maga írta meg rettegett álmait - Auschwitz drámáját. Adler
szerint az álom metaforában mutatkozik meg legtöbbször. Sütõ Andrással nyílt és félreérthetetlen szókimondás ez a kegyelmi kérvény. Nehéz álom. Az iménti József Attila-i indulatot idézve: "...nem oly becses az irhám, / hogy érett fõvel szótalanul kibírnám, / ha nem vagyok szabad!" A dráma akár
Munch Sikoly címû képe. Az álomkommandó is a halál rémületében ülõ szempár; végsõ kétségbeesett tekintet a romániai magyarság állapotából az emberiség felé. A Hamlet egérfogó-jelenetének színjátéka Claudius diktátornak és Európának is szólt. Az álomkommandó mindazokat szembesíteni akarta, akik
tudnak a romániai fasizmus nyílt és egyre tébolyultabb tombolásáról és cinkosan hallgatnak róla.
A dráma két idõrétege együtt a történelmi rettenet folyamatát, a harmadik a jelent adja. A pusztulást egyéni és közösségi méretekben vizionálja. Mert ami egy 15 éves gyermekkel elkezdõdik, az a
lágerben elgázosítással és iszonyatos kísérletekkel fejezõdhet be, a kálvária végsõ stációjaként. Pontosan és érzékenyen fogalmazza meg ezt George Baal, a párizsi CNRS kutatója Az álomkommandóról írt tanulmányában, amely a skóciai nemzetközi színházi kutatási központ 1990-es évkönyvében jelent
meg: "A darab szabadsága és ereje ebbõl a többszörös tükörjátékból adódik." George Baal, a Vígszínház elõadása nyomán írta drámaelemzését, s megjegyzi: "Auschwitz tragédiája és a Sütõ András által megélt kisebbségi sors és a jelenkori Románia mellett a színpadi és életbeni játékba be-bevillan a
kádári Magyarország is." (Idézve kéziratból) Ez utóbbi éppen a dráma végleges befejezésének napjaiban (1986. augusztus 8.) tiltotta be a Tiszatájat. Vörös László, Annus József és Olasz Sándor szerkesztõk nemcsak Nagy Gáspárnak a júniusi számban megjelent, félreérthetetlenül Nagy Imrét idézõ
versével vétkeztek, hanem azzal a Pozsgay Imre-interjúval is, amelyik élesen érintette Aczél György és Knopp András kultúrpolitikáját. A cikket a belügy a nyomdából küldte a pártközpontba. 1975 decemberében Ilia Mihály is ilyen okból kényszerült lemondásra: Balog Edgár kéziratát vette ki akkor a
belügy a kész számból. S azóta is annyi küzdelem, fenyegetés, megtorlás. Most bekövetkezett a vég. Tiltakozás és aláírásgyûjtés - száztizennégy tekintélyes író, irodalomtörténész, kutató, közéleti személy írta alá a petíciót - hiába. Knopp András közben már Szegeden járt, hogy újraszervezze a
folyóiratot. S az a kettõsség és harc voltaképpen immár nyíltan folytatódott, ami a Jászai Mari téren az Advent a Hargitán bemutatójához kötõdve még csak kulisszák mögött kezdõdött el. A Tiszatáj betiltása nyílt és kérlelhetetlen visszavágás az Adventet sikerre vivõ erõknek. Ebben a számban jelent
volna meg Sütõ András Csipkerózsika címû jegyzete is, mely a hét évvel korábban a Korunkban Csipkerózsika ébresztése címû, vitákat elindító esszéjét és fogadtatását idézte fel: "Csipkerózsika jegyzetem megjelenése után, miután egyeseknek volt annyi eszük, hogy ne értsék, mirõl van szó, és ezzel
olvasóimat is megzavarhatták volna: gondolatsoromat ki kellett volna egészítenem azzal, hogy romániai magyar irodalmunkban nem azt becsülöm le, ami van, hanem azt hiányolom, ami még nincs, vagy csak halovány a jelenléte. S mivel a mindannyiunk önvizsgálatához készített inget jobb ügyhöz méltó
fürgeséggel a magát kontinentális avantgárdnak képzelõ becsvágy öltötte magára, azt is le kellett újra szögeznem, hogy semmi bajom semmiféle avantgárddal, ha nem tagadja az ember és ember közötti kommunikáció szükségességét és lehetõségét; ha - külföld szerint - az értelmetlenség orgiájával,
félálomban motyorgott félszavas értelem majomszintjén összehordott makogással, biciklironcs-kiállítás olvasóját-nézõjét nem tekinti elmebajosnak, Petõfit, Adyt, József Attilát nyilvánítja a magyar költészet "megrontójának", sõt nemzeti szerencsénk - tessék csak utána olvasni! - ha nem tartja
irracionálisnak vonzódásomat saját nemzetiségemhez, anyanyelvemhez, történelmi-mûveltségi hagyományaimhoz, ostobaságnak nyilvánítván a sajátosság méltóságának csekélyebb rezdületét is, mivel, úgymond: az egész világ egy nagy folyó, teljességel mindegy, hogy a Maros mentén maradok-e, vagy
Chicagóban." Szász János, Gálfalvi Zsolt, Láng Gusztáv, Szõcs István, Bajor Andor, Rácz Gyõzõ, Farkas Árpád, Deák Tamás árnyaló, erõsítõ, egyetértõ gondolataiból is idézett Sütõ András, s talán összegezhetõ véleményük Thomas Mann gondolatával is, amire a Csipkerózsika szerzõje is hivatkozott
bevezetõjében: "...nemzeten kívül nincs mûvészet... saját arc nélkül ideális arc sincs; a magunk arculata nélkül csak kifejezéstelen, üres arc lehetséges."
S az Advent sikerébe nem nyugodtak bele. A Tiszatájat megsemmisítõ erõk hangját hallatta - mily pontos egybeesés a bemutató után fél
évvel, s a folyóirat betiltásának hírérõl értesülve! - Berkes Erzsébet, aki az Élet és Irodalomban sanda célzatossággal a romániai magyar irodalomnak egy régebben fellángolt vitáját igyekezett újraszítani. (Szökésben a falvédõrõl 1986. ápr. 18.) De nemcsak saját véleményét fejezte ki az Advent
lebecsülésével. Az úgynevezett tiszta esztétika hirtelen támadó bajnokait is képviselte, akik nem óhajtottak tudomást venni a valóságról, amelyet a közelmúltig oly kitartó csökönyösséggel kértek számon az irodalmi, színházi és mûvészi közéletben. A beavatottak némelyike visszaélt helyzetével, mert
tudta: a szögesdrót mögül úgyse jöhet válasz. Ilyenképpen felelõtlenül szórhatja képzelgéseit és rágalmait; mûvekkel és írói sorsokkal játszhat kedve szerint. Sütõ András válaszolt Berkes Erzsébet támadására: "...nem egyszer tapasztalhattuk, az irodalom, nem is az élet, sajátos létünket értékmentõ
szándékaival, mégiscsak egységbe parancsol bennünket. De lám, valaki újra benéz az ablakunkon és anyácás érzelmekkel újabb nemzedéki marakodást sziszeg közibénk. Megannyi béka-egér harc után hadd jöjjön falvédõsök és szökevényesek kutyakomédiája. Ám könnyû a dolgokat kívülrõl szemlélni. Annál
inkább meggondolandó, hogy mirõl miként vélekedik valaki ott, ahol az idõnek nincs külön marka irritált ifjú és agg, népi és urbánus, kolozsvári avagy vásárhelyi, bukaresti vagy backamadarasi számára! Ahol megtanultuk - már aki megtanulta -, hogy az írás értékét nem növeli sem hírnév, sem
sikerviszketegség. Hanem csakis a létünkrõl kimondott Igazság eszméltetõ ereje. És ahol jómagam is nyilvánosságot szeretnék. Itthon tehát. Félévtizedes álom immár, hogy az összes irritáltak munkái mellett ott láthassam az én könyveimet is, színházainkban az én drámáimat is." (Élet és Irodalom,
1986. VII. 11.)
S a gondos és tapintatos szerkesztés eredményeképp a Sütõ-mûvek iránt fölöttébb aggódó hölgy még ebben a számban válaszolt. A nemcsak az irodalmi életet, hanem az elemi jó ízlést is sértõ feleselést már a Népszabadság fõideológusa R. P. (Rényi Péter) is megsokallta s
glosszában felelt a hölgynek. Ám amikor válaszát Sütõ András elküldte Bata Imre fõszerkesztõnek, õ nem közölte a félflekknyi írást. A gettóba zárt védekezzen, ahogy tud. Legtöbbször még a laphoz se jutott hozzá, amelyben ítélkeztek fölötte. (Emlékezetes szerzõi jogi merénylet is történt, amikor
Sükösd Mihály Háry János a körletben címmel Deák Tamás Hadgyakorlat c. mûvét a maga darabjaként plagizálta és közölte is a Tiszatájban [1974/10] - következmény nélkül. Az esetet Cselényi László leplezte le.) Az "Advent"-vitát persze azóta kérlelhetetlenül eldöntötte az idõ és a közönség: 1986
januárja és 1996 decembere között 285 elõadást ért meg; s nemcsak Budapesten és Erdélyben, hanem Bécsben és Párizsban, Szabadkán és Pozsonyban is tapsos házak válaszoltak az egykor elnémított írói replika helyett.
Akkor persze jó érvek szolgáltak Budapestrõl Bukarestnek a darab és Sütõ
András ellen. S ez gyakorta megtörtént: a román pártvezetés a magyar sajtó esztétikai, politikai, nacionalista érveivel tiltotta és semmisítette meg a romániai magyar szellemi ügyeket. Mint történt korábban, Harag György esetében is; személyes vallomásából tudjuk. Szívós és mániákus újra-felfedezõ
kedvében Bánffy Miklós Martinovicsát készült bemutatni. A román diktatúra E. Fehér Pál Népszabadságban megjelent Bánffy-ellenes érveivel tiltotta meg Harag György tervének megvalósítását.
Mikesként kelemenkedve - jegyzi fel naplójába hogylétét ezen az 1986-os õszön. A kovásznai gyógykezelés
tündérvölgyi hajnalaiban nem merült el Sütõ András; újra elutazott Szárazajtára, hogy a vérengzés részleteirõl tudakozódjon. Fényképeket kért kölcsönbe az áldozatokról. Az álomkommandó írója személyes és közösségi indíttatásának apró, ám nagyon is kifejezõ jele, hogy amikor naplójával együtt
ezeket a felvételeket is biztonsági okokból Magyarországra menekítette, a fotók hátoldalára családjából való, arcra hasonlatos személyek nevét írta.
Mikesként kelemenkedve: november 4-én a temetõben Székely Ilona végsõ búcsúztatása jelenti a veszteségek gyarapodását; november 8-án pedig
családja szétszóródásának újabb stációja: dr. Sütõ András és családja felült Segesváron a Balt Orientre, s áttelepült Veszprémbe. Szülõföldjét hagyta volna el? Moldova nem a szülõföldje! - jegyzi fel naplójába Sütõ András, oda kényszerítették fiát, szétveretve családját is ezzel.
Mikesként
kelemenkedve. A bukaresti hideg télben írta (1740. március 15.) a bujdosó: "Könyörögj néném, hogy meg ne fagyjak már tavaszig." Máskor Mikes Kelemen így szól a lélek-dideregtetõ várakozásban: "A tél mikor hagy el bennünket?" Ebbõl a téli várakozásból az is híradás, amikor az Anyám könnyû álmot
ígér 1986-os budapesti kiadásának címlapján Breughel Téli vadászatát (Január) kéri illusztrációként. Korábbi kiadásokban olykor a Holt tengeri tájat, máskor a szerzõ fényképét illesztették elõtérbe. Most már a borító is metaforaként üzent a téli "micsodás" világból (Mikes Kelemen).
S a
csahos, puskás hajtóvadászat nagyvadja az Erdély története, mely 1986 karácsonyának nagy szenzációja. A háromkötetes monográfiában Makkai László, Mócsy András a kezdetektõl 1606-ig; Makkai László és Szász Zoltán 1830-ig, majd Szász Zoltán vezetésével 1830-tól napjainkig tagoltan foglalják össze
Erdély történetét. A tudományos dokumentáltságú mû megrendítõ erejû összegzést jelentett a román szocialista nacionalista diktatúrának. Ami igazán gyönge: épp a fõszerkesztõ Köpeczi Béla által írt XV. Kitekintés: Erdély útja 1918 után címû zárófejezet. Nemcsak azért, mert terminológiái már a
megjelenés pillanatában is elfogadhatatlanok voltak; hiszen "egységesítésnek" nevezte a nacionalista beolvasztási politikát, "szocializmusnak" a diktatúrát, hanem azért, mert a sommázó megállapításokkal és névsorokkal a felületen maradt. És éppen azt nem regisztrálta és bontotta ki, még vázlatosan
sem, ami már a nyolcvanas évekre, szépirodalmi, tudományos mûvek nyomán, árnyalt képet mutatott a romániai magyar szellemi életrõl. Az esszé- és drámaíró Deák Tamást úgy jellemzi, hogy lírája "az 50-es évek közepén bontakozott ki"; erõs tájékozatlanságra vall, hogy ebbe a közhelyes minõsítésbe
illesztette Kányádi Sándort is, aki a 60-as évek második felétõl válik nagy költõvé. Székely Jánost szintén ebbe a sorba szuszakolta; és szava sincs a Caligula helytartója és az esszék írójáról, aki a 70-es évektõl emelkedik jelentõs íróvá. Az pedig már nemcsak ma, hanem a 80-as években és nemcsak
tudományosan, hanem erkölcsileg is elfogadhatatlan, hogy Kelemen Lajos, Jakó Zsigmond, Benkõ Samu sorában szerepeljen az a Bányai László, aki 1944-tõl folyamatosan a párt szolgálatosaként szinte valamennyi a romániai magyarság megsemmisítésére irányuló akció fõszereplõje volt.
Nevek, fontos
életmûvek hiányoznak. Irodalom: Dávid Gyula, Mikó Imre, Lászlóffy Aladár, Farkas Árpád, Beke György. Színház: Tompa Miklós, Harag György korszakos munkásságának hiánya mellett a tanulmányírónak nincs bátorsága ahhoz, hogy legalább megemlítse az áttelepült alkotókat, Szervátiusz Tibort, Páskándi
Gézát és másokat. Elemi hibák gyöngítik ezt az épp tudományosan súlyos monográfiát. Pontatlanul fogalmazott a Kriterion Kiadóval kapcsolatban, mert "nemcsak a magyar és román irodalom kölcsönös megismertetéséhez és a két nép közötti szellemi barátság ápolásához" járult hozzá, hiszen nemzetiségi
kiadóként német, ukrán, szlovák, jiddis nyelven is jelentetett meg mûveket.
Ebben a sorban Sütõ Andrásról olvasható: "egyike a legjelentõsebbeknek, aki a közösség történeti és mai problémáival vívódik regényeiben és drámáiban." Regény helyett talán az esszék lett volna pontosabb. Az Erdély
története, korábbi intézményes megsemmisítéseket sem regisztrált, most pedig 1987. január 1-jei a hír: a Magyar Színházat Sepsiszentgyörgyön tagozatossá minõsítették, minthogy 26 személlyel román tagozatot telepítettek Kovászna megye fõvárosába. Direktora pedig az a Constantin Codrescu lett, aki
korábban a marosvásárhelyi Szentgyörgyi István Színmûvészeti Intézet román tagozatának vezetõjeként már tapasztalatokat szerzett a "testvériesülési" mozgalomban.
Vélhetõen majd az Erdély történetének egy újabb kiadásában kellõ súllyal szerepelhetnek azok a tények, melyek igazolják: micsoda
országos hisztériát keltett ez a tudományos trilógia. Házkutatások indultak magyar értelmiségieknél, hajtóvadászat a könyvekért és lázas szervezésbe kezdett a román pártvezetés, hogy a hosszú ideje haldokló Magyar és Német Nemzetiségû Dolgozók Tanácsának ülésén ítéltessék el az Erdély történetét.
Az 1987. február 26-27-re összehívott "tanácskozás" tragikus elõjátéka volt, hogy Bálint Ferenc, a szászrégeni sörgyár párttitkára megtagadta a felszólalást - majd egy bukaresti szálloda 8. emeletérõl "kizuhant" és szörnyethalt. Halálba menekült? Meggyilkolták? Mindkét változatban hõsi halottja a
romániai magyarságnak. Az ülésen a diktátor 13 nyomtatott oldalnyi szövegében a diadalmas gazdasági, társadalmi eredmények sorából 2,5 lapnyi tér ki a történelmi kérdésekre, ebbõl egy oldal az õsi földdel, a letelepedés kérdésével foglalkozott, félreérthetetlenül az Erdély történetét támadva.
"Nehéz megérteni hortysta, fasiszta, soviniszta, közöttük rasszista tételek felelevenítését. Hogyan képzelhetõ el, hogy egy Tudományos Akadémia hozzájáruljon más népeket sértõ írások és munkák megjelentetéséhez? Milyen tudomány ez?" A beszéd egyetlen kérdését sem tárgyalta a magyar és német
nemzetiségiek helyzetének, ami külön is árulkodó jel arra nézve, hogy az egész "együttes ülés" az Erdély monográfia és más magyarországi kiadványok ellen szervezõdött. A hûségnyilatkozók sorában, természetesen a diktátor és "sokoldalúan fejlõdõ Románia" és "forradalmi pártjának" zengzetes hódolata
után Hajdu Gyõzõ (aki Az álomkommandó Frank Aurélját, a "korrekt feljelentõ" figuráját is ihlette), a magyarországi sajtónak, rádiónak, tudományos életnek az alábbiakat üzente: "Vajon nekünk kell emlékeztetnünk ezeket a szakembereket arra, hogy azokban az idõkben, amikor a finnugor vándornépesség
letelepedett a kárpáti térségben, ott már õsi kultúra és civilizáció volt, több mint ezeréves, erõs állami berendezkedés, amely képes volt ellenállni az árpádi hadak behatolásának. Tagadhatatlan igazság, hogy románok voltak azok, akik régi idõktõl fogva alapos civilizációt építettek fel Európának
ebben a részében, és hogy tõlük jelentõs értékeket vettek át mindazok, akik az idõk folyamán kapcsolatba léptek velük." Kor- és jellemtanulmány, ha összevetjük: Hajdu Gyõzõ hogyan kezdte felszólalását a Magyar Német Nemzetiségi Dolgozók Tanácsának 1978-as "Plénumán" (március 13-14.): "Kérem
engedjék meg, hogy mint Románia Szocialista Köztársaság Szövetsége országos lapjának, a Marosvásárhelyen megjelenõ Igaz Szó irodalmi folyóiratnak a fõszerkesztõje, mint Maros megye magyar nemzetiségû dolgozói tanácsának elnöke elmondhassam itt néhány gondolatomat."
S e testületet kilenc
évvel késõbb hogyan szólította meg? A hódolat elsõ bekezdését nem is idézzük. Ami a fentebbi delegátusi mivoltával egyezik 1987-ben, így hangzott: "Kérem, engedje meg, mélyen tisztelt és szeretett Nicolae Ceauºescu elvtárs, hogy mint író és sajtómunkás, mint magyar nemzetiségû román állampolgár,
megköszönjem Önnek ragyogó, felbecsülhetetlen értékû forradalmi mûvét..." - nem folytatjuk e bizánci stílust. Ennyibõl is kitûnik: 1977-ben még az áldemokrácia komédiájában testületekre, illetékességre hivatkozott, küldötti mivoltát igazolandó. Utóbb író, sajtómunkás és magyar nemzetiségû román
állampolgár. 1978-ban kedves elvtársnõk és elvtársak! - megszólítással indított 1987-ben elõbb a "mélyen tisztelt és szeretett" diktátor áll, aztán következtek az elvtársak. A korábbi felszólalás tételesen felsorolta a mûvelõdési intézményeket, a "javaslatok" sorában tanügyi, mûvészeti gondokat
említett - 1987-ben már minden példaszerû, egyetlen ellensége a "népgránit egységé"-nek az "egyes revansista, irredenta és revizionista körök" és az Erdély története. Majd talán egy késõbbi Sütõ-szatírában felismerjük e nyelvében és jellemében zavarodott figura tündöklésének és bukásának
történetét: az örmény-magyar származású bizánci udvaronc, amint dákológusként Anonymusunk feljegyzésével érvel - a román õsiség mellett. Felszólalását az általa szerkesztett Igaz Szó 1987. áprilisi számából idéztük. Papírszûkében is dupla terjedelemben jelent meg. A diktátor képével kezdõdött az
összeállítás és 135 lapon át, a tanácskozás anyagával folytatta, majd a Megbonthatatlan egységben címû szerkesztõségi cikkel zárta, s további öt oldalon magyar értelmiségiek hûségnyilatkozataival egészítette ki az "ülés" jegyzõkönyvét. A "tanácskozás" legfontosabb tételeit persze a központi
cenzúra utasításai szerint minden romániai magyar lapnak közölnie kellett.
Az Erdély története úgy lett ideológiai "vita" tárgya, hogy a vádaskodók nem olvasták a mûvet. A felháborodás és tiltakozás: központi vezérlésre történt. Titus Popovici-nak, akit régrõl barátjának tudott Sütõ András,
a România Literarã-ban közölt cikkére magánlevélben válaszolt. Naplójából idézünk részletet: (Heródes napjai 1987. április 1.) "Mindig nagyra becsült intellektuális képességeidet erõsen gyeplõre fogtad, Titusz, amikor nyelvünk metaforikus fogalmából a világszabadság eszméjét istenítõ Petõfi Sándor
sovén szemléletét "kihüvelyezted". Azt már nem is kérdem: miért írsz Petõfy-t és Babics-ot? Utolsó találkozásunk idején még jól tudtad, melyik hogy írta a nevét. Mit szólnál hozzá, ha én azt írnám: Eminesco? Caragialescu?" Akit a Nagyenyedi fügevirágban 1973-ban úgy látott, hogy "hunyt pilláim
alól a jövõben vélek fölfedezni" s "román testvéremnek" nevezett, 1987 tavaszán keserûen szólított meg: "Neked mondom elsõként román barátaim közül: egyre többen rebesgetik, hogy rövidesen magyarellenes pogromok is bekövetkeznek - a mostani szellemi háború törvényszerû folytatásaként. Minapában
egy részeg román gyárigazgató az anyanyelvemet - mert magyarul szóltam valakinek - kutyaugatásnak nevezte. Úgy emlékszem, "klasszikus" román szövegbõl ihletõdött. Azt is tudod: hová nyúlj érte a könyvespolcodon. Nos, ennek a fundamentalista hazafinak a gyûlöletét a te neveddel próbáltam
csillapítani, mondván: másfajta románok is vannak!
Az Anyám könnyû álmot ígér címû könyvemhez írott elõszavadat említettem föl, a humánum példájaként. Azt is elmondtam neki: személyesen ismertem Mihail Sadoveanut, a románok Jókai Mórját, kezet foghattam Tudor Arghezivel is, barátomnak
mondhattam Marin Predát is... ám õ csak Lãncrãnjant és neonáci szellemi publicisztikáját ismeri... Netán Pãcurariut és Raoul Sorbánt. Nem folytatom, Titusz! Azt hiszem, õszinteségemet csak barátságunk tette lehetõvé. Ezt kellene most valahogy megmenteni. Adja Isten, hogy ne kerüljön sor köztünk
olyan vitára, minek a végén Adyt kellene idéznem: "Nem cserélnék lelkiismeretet Goga úrral"".
E központi felháborodás adminisztratív következményeként beszüntették a magyarországi lapokra való elõfizetést, az odaátról postázott folyóiratokat, újságokat most már, a korábbi cenzúra és
szelekció nélkül, egyszerûen nem kézbesítették.
De a posta a túloldalon is különös módon jár. Az álomkommandó szerzõje csak hüledezett, amikor 1987 áprilisában kiderült: darabját eltérítették; a Tiszatájat megszüntetõ párthatározat után az új Tiszatájat akarván hitelesíteni (lám, fontos
Sütõ András folytonossága! Miután írók, régi munkatársak sokasága megtagadta az együttmûködést az új szerkesztõséggel) a pártközpont eljuttatta a dráma kéziratát Szegedre (feltehetõen a majdani gyulai elõadás példányának egy fénymásolatát) s már ki is szedték, és elõ is készítették a közlést.
Értesülve a merényletrõl, Sütõ András tiltakozott: közlésre az Alföld illetékes! Játék a szerzõvel; a pártpolitika "elvszerûségének" abszurditása: az a társaság, amely az Advent bemutatóját ellenezte, közléséért megrótta, majd megszüntette a Tiszatájat, most önmagát és az új, általa kreált lapot
igazolandó Sütõ András kegyét igyekezett elnyerni. S hogy nem sikerült? Még egy erõfeszítés: a Tájékoztatási Hivatal vezetõi telefonálgattak az Alföld szerkesztõinek: nem engedik Az álomkommandó közlését! De már recsegett a rendszer; naponta erõsödött az önbizalom és az ellentmondás bátorsága. A
szerkesztõség ragaszkodott ahhoz, hogy a tiltást adják írásba: de a Hivatal ezt már nem merte vállalni, így Juhász Béla fõszerkesztõ és Márkus Béla, a helyettese, visszaüzent: Sütõ András szava, illetve a szerkesztõség dönt Az álomkommandó sorsáról. Ebbe nem nyugodtak bele Budapesten - a szerzõ
meggyõzésére és jóváhagyását kierõszakolandó a pártközpont egykori munkatársát, Agárdi Pétert, a Magyar Rádió akkori alelnökét küldték Marosvásárhelyre. Sütõ András kitartott álláspontja mellett: a Tiszatáj-beli közlést továbbra sem engedte. Így a drámát az Alföld Sütõ András 60. születésnapját
köszöntõ száma hozta, szép összeállítás kíséretében. Amelyben dokumentumok és Csoóri Sándor verse mellett (Az elmulasztott utak) Görömbei András Hogy megmaradjatok, hogy megmaradjanak címû esszéjét, Sík Ferenc Kegyelmi kérvény címû írását Az álomkommandóról, Cs. Nagy Ibolya elemzését a
Kalandozások Ihajcsuhajdiában címû mesejátékról közölte.
Folyóiratok, napilapok köszöntötték születésnapján. Az álomkommandó gyulai bemutatóján nem lehetett jelen, mert a román hatóságok nem adtak útlevelet. S az elõadás sikeréért való szorongást elnyomta az aggodalom: vejét, Cselényi
Lászlót súlyos szívpanaszokkal mûtötték Debrecenben a júliusi napokban.
Újra és újra meg kellett érni írásaival kapcsolatos óvatoskodásokat. 1986 januárjában Ferenczy Csongornak Tamás Menyhért mûveibõl összeállított pódium estjéhez írott bevezetõje (Vércsöppes ösvényen) több budapesti
szerkesztõségben körbejárt, s nem közölték, míg végül a betiltás elõtti Tiszatáj adta közre. Születésnapi interjúját 1987 júniusában a Film Színház Muzsika fõszerkesztõje, Iszlai Zoltán rövidíteni akarta a "kényelmetlen" pontokon, illetve át akarta írni. S ebben az a döbbenet, hogy egy író ember
fõszerkesztõként az írói etika elemi hiányával, lelkiismeret-furdalás nélkül darabolta volna egy írótársának szövegét. Tabajdi Csaba segítsége volt szükséges ahhoz, hogy e nemzetiségi jogokat említõ fejezet ne sérüljön meg. "Egy nemzetiség, kivált, ha közel kétmilliós létszámú néprõl van szó és
etnikailag része egy saját állam keretében élõ nemzetnek, joggal igényli: az egyenjogúság fogalma ne redukáltassék néhány általános emberi jogra, mint a munkához való jog, a törvény elõtti egyenlõség, a szavazati jog, és így tovább. Ezek alapvetõ és rendkívül fontos jogok. Nem merítik ki azokat a
feltételeket, amelyek bármely nemzetiséget etnikai mivoltában is megõrizhetnek. Általános fejlõdése, még fennmaradása is tehát csak akkor biztosított, ha az egyéni állampolgári jogokon túlmenõen kollektív jogokkal is rendelkezik. Ha létrehozhatja saját mûvelõdési kereteit és azokat saját
nemzetiségi kultúrájával tölti ki. Ugyanúgy, mint a nemzet, amelynek államkeretében él a szóban forgó nemzetiség. És folytatólag - megannyi ha! Ha iskolai hálózata az óvodától az egyetemig anyanyelvén biztosított. Ha anyanyelvének - nemzeti nyelvének - használata a magánéleten túl a közéletben is
lehetséges szóban és írásban egyaránt; ha arányszámának megfelelõen tudja képviseltetni magát az államhatalom minden szintjén; ha képviselõi nyíltan, õszintén tárhatják föl a választóikat foglalkoztató ügyeket; ha államilag történik gondoskodás arról, hogy alkotmányosan meghirdetett jogokat helyi
szubjektív értelmezések el ne ferdítsenek; ha biztosított a nemzetiség normális kapcsolata saját nemzetével, annak mûvelõdési és tudományos életével; ha valóban hídszerepet tölthet be saját államának nemzete és ama nemzet között, amelyhez etnikailag tartozik..." (Sárkány alszik veled...) A cenzúra
magyarországi változatainak egyik trükkje volt, amikor például az Új Tükörnél "elveszett" Kányádi Sándor interjúja. (Fõszerkesztõ: Fekete Sándor.)
Az interjú abba a kötetbe is bekerült, amit a Berzsenyi Dániel Irodalmi Társaság adott közre Sikaszói fenyõforgácsok címmel, tisztelegve a 60
éves szerzõ elõtt. Cikkek, naplójegyzetek, interjúk gyûjteménye, az Istenek és falovacskák és az Évek - hazajáró lelkek (1980) után, a 70-es évek végén, a 80-as években született írásokból válogatott. Új könyve közös a korábbiakkal abban, hogy összetartozási érzéssel szól elhunyt írók, mûvészek
szellemi és erkölcsi idõszerûségérõl (Jókai Mórról, Móricz Zsigmondról, Tamási Áron és Nagy Imre testvériségérõl), bensõséges vallomásokban nyilatkozik meg Bálint Tibor, Bajor Andor írói-emberi természetérõl. Balogh Edgárról a záró sorokban felemlíti: lexikonjának nincs folytatása. Nyelvi gondok
és az otthonosság érzése szólal meg a pusztakamarási és sikaszói jegyzeteiben (Advent a Hargitán, A csendháborító, Anyám történeteibõl).
Újból gyászõrségben állt a nagy szellemi szövetségesek ravatalánál. Harag Györgyöt, Kacsó Sándort búcsúztatta, s a legújabb fájdalom: 1987. március 7-én a
Házsongárdi temetõben temették el Szabó T. Attila professzort, az Erdélyi Magyar Szótörténeti Tár fõszerkesztõjét. Aki 1984-ben a megjelent negyedik kötetet nem folytathatta a Kriterion kiadásában, s halála elõtt még Budapesten elõkészítette a további magyarországi kiadást. "Égtartó ember volt
Szabó T. Attila - írta Sütõ András -, ...utolsó szócikke már-már jelképes értelmû, mert azt mondja: Házsongárd. Ám lehetséges, hogy ezzel az agg tudós nem fölvállalt ügyének, csak személyes létének végét jelezte. Ha így gondolta: jól tette, hogy temetõvel trombitált föl minden elbóbiskolt
lelkiismeretet."
Sütõ András írói gondolkodásmódjára jellemzõ ez a kis idézet is. Megtalálja a jelképet; s azt, még ha a halált és az elmúlást asszociálja is, közösségi cselekvõ lelkiismeretté transzponálja. A korábbi köteteiben, esszéiben, publicisztikáiban kitûnt dimenzionáltság elemeire
a Sikaszói fenyõforgácsok több súlyos írásában is felfigyelhetünk. Barcsay Jenõnél látogatóban a történelemrõl diskurál a szomszéd faluba, Katonára való nagy mûvésszel. S az idõ groteszk párhuzamossága jelenik meg, amikor a földiek egy világháború eltéréssel ugyanazokat az eseményeket veszik
számba. Színpadi és dramaturgiai lelemény is az, ahogyan párbeszéddé formálja a személyes történelem fejezeteit. Gyeke és Katona határában a kenderáztatásnál és 1918-nál indul a disputa:
"Õ: (fejcsóválva) Galibás egy esztendõ volt. Katonába is bevonult volt a román hadsereg. Akkor engem
istenesen meghurcoltak.
ÉN: Engem is - istentelenül.
Õ: (Talán azon nevetgélve, hogy az emberi istennel vagy nélkül mindenképpen meghurcoltatik.) Veled ez késõbb történhetett.
ÉN: Negyvennégy õszén.
Õ: Úgy igen. Hiszen teneked csak egy világháborúd lehetett. Nekem
viszont kettõ is van. Tehát az történt, hogy gránát robbant a templomban. Ki tehette: azóta sem tudom. Tettesnek viszont engem szemeltek ki a katonák. Azt mondhatták: Barcsay az enyedi Bethlen Kollégium diákja, a diákok mindig is tele voltak lõporral, tehát csakis õ lehetett a gránátrobbantó. Hát
téged mivel vádoltak meg?
ÉN: Engem azzal, hogy fegyvert fogtam.
Õ: És fogtál-e?
ÉN: Kétszer is..." - s így folytatván a kihallgatás részleteit, fejtik ki az idõ azonos természetét. Gergely pápa futamodásban avagy régi idõk kötéltáncosai címû esszéje is történelmi rétegeket
mozgat, amikor naplójában az Anyám... sokat vitatott mondatának ("A fû lehajlik a szélben és megmarad, fiam") árnyalatát bontotta ki: "Bocsánatos bûn a kanyar, ha menet közben az ember célját nem felejti. S ha van esze hozzá, hogy eredeti mivoltát ne sodorja a végveszedelembe. Nem sodorta" - írja
Ferenc sógor bukaresti ortodox füstölõ lóbálási akciójáról. Az esszé 2. fejezete Bethlen Gábor Lippa feladásának keserû tanulságát világítja meg: "Nyilván gyûlölte magában a kényszerûséget, de annál inkább a kényszerûségnek renegát vámszedõit, akik az õ kínját selyemturbánra és rablány-illatos
háremre váltották." Az önmegtartóztató kötéltáncos mesterség harmadik változata: a szebeni születésû Scherer Márk esete. "Iszlámnál iszlámabb odaadással került a szultán bizalmába, s indult Bécsbe béketárgyalásokat kezdeni saját hiszékeny társaival pogány gazdája nevében. Mi lehetett a veszte?"
Sütõ András rá jellemzõen két irányba futtatja esszéjét. A személyes változat: "Bécs felé menet belopakodott Szebenbe, s atyafiságának hadi titkokat fecsegett, vagy istentiszteleten vett részt, avagy elsírta magát az édesanyja láttán, a könnyeit pedig följelentették a Portánál." A másik
feltételezés politikai: "a megegyezés frigyét prédikálta buzgón, miközben Konstantinápoly mégis a háború mellett döntött. Így tehát árulás vádjával Scherer Márkot 1566-ban a szultán kivégeztette. Hiszékenységének lett minden bizonnyal áldozata. Eszközemberként elhitte, hogy hisznek is benne.
Kötéltáncosnak lenni: siralmas mesterség."
Sütõ András esszét írt, ám a drámaíró jellegzetes gondolkodása kitûnik belõle: emberek, jellemek maszk-játékát, s egyben a megmaradás módozatait figyeli a változó történelmi idõben. Az ortodox színjátékot Gergely befejezte, amikor nevét
megváltoztatták volna - megfutamodott. S Bethlen Gábor törökhöz való hûsége reformált hite ellenére? "Hogy megmaradjak, Uram! Akkor jól tetted fiam: vétket ne keress magadban, mert én a szívedbe látok, s annak búsulása jelzi, hogy éjjel és nappal egyetlen gond fölött virrasztasz, járható kiutat
keresve, a haza megtörött, szép szabadságának ügyében." Esszé - s benne drámai jelenet. Az Adventben hallgat az Úr. Lelkiismeret vizsgálat dolgában bévül megszólít, számonkér és eligazít.
Belsõ dialógus jellemzi Földi asztal, égi szék címû marosvécsi tûnõdését is. Kós Károllyal, a
színpadról, tankönyvekbõl kitiltott szerzõvel és helikoni találkozók házigazdájával, Kemény Jánossal beszélget. Ahogyan Sütõ András társasággá emeli írói magányát, úgy a tárgyakat is társítja. Ama legendás kõasztalt, melyet Kuncz-nak nevezett ebben az égi disputában, Kemény János jóváhagyó
tudomásulvételével, Kuncz-Kósra módosítja. S a marosvécsi múltidézésben a táj és az otthonmaradás gondolata mitologikussá emelkedik. Amelyben ég és föld; pusztakamarási édesanya és a helikoni szellemi magyarság együtt nyilatkozik meg. "Kemény János elnéz Gyergyó felé, s mosolyog is a bajsza alatt;
tudja már, mi a teendõ - ott az Istenszékre mutat jobbjával a ködben borongó, óriás csutakforma lapos tetejû havasra. - Igaz, hogy nem havas, de legalább kihúzzuk magunk, ha rája telepedünk. Kötényével jóanyám máris türülgeti azt a széket, szégyenlõsen sopánkodva közben, hogy mégis mit tudjunk
csinálni, mert csak ez az egy van kéznél. Az Isten is szegény. S egy idõ óta, ha hellyel kínál is: csak a fenekünkre ültet. Annál gazdagabb az egymás iránti tiszteletünk, mikor is a frissen keresztelt emlékasztal mellett állva maradva a szándékainkat és a mindenkori emlékezés jogát ültetjük Isten
székébe..." A Sikaszói fenyõforgácsok írásainak több mint fele, a legsúlyosabb gondolatok, az utolsó hét év termése, elõször magyarországi lapokban (Tiszatáj, Alföld, Új Tükör, Film Színház Muzsika, Magyar Ifjúság) jelent meg. 1987 nyarán sûrûsödtek az események; május 4-én több mint tíz esztendõ
után az USA képviselõháza Romániától hat hónapra megvonta a legnagyobb kedvezményt. Bizonyára ennek következménye, hogy a négy év nyolc hónapi börtönbüntetés után a 7 évre ítélt Borbély Ernõt kiengedték a börtönbõl. Június elején az RKP titkárai Pesten tárgyaltak Szûrös Mátyással és Horváth
Istvánnal - eredménytelenül, amit persze a lapok nem tudattak. 
Ezen a nyáron a Beszélõben megjelent Kis János tanulmánya, a Társadalmi Szerzõdés, melyben a hangütés: "Kádár Jánosnak mennie kell." S ha Kádár még nem is ment, de az új miniszterelnök Grósz Károly lett. S a pártvezetés
zavaráról jól árulkodik Aczél György elõadása az MSZMP Politikai Akadémiáján (1987. július 15.). Hatalmas ívû történeti áttekintésében a Szocializmus és nemzeti kérdés címmel állapítja meg: "A kényelmes hazugságok és önáltatások át kell, hogy adják helyüket az - akár kényelmetlen - igazságnak."
Ebben a jelben Aczél György tanulmánya semmifajta önkritikai elemet nem tartalmazott. "Nemcsak humanista szocialista kötelesség törõdni a határainkon túli magyarsággal, hanem belpolitikai kérdés is" - mondta, majd idézte Kádár János 1976-os helsinki nyilatkozatát. Aczél György is végképp
idõzavarba került. S a túszokat szállító repülõgépre hivatkozó önfelmentõ pártpolitika kudarca is nyilvánvalóvá és tarthatatlanná vált.
A romániai magyarság felõl érkezett hír: Kányádi Sándor kilépett a Román Írószövetségbõl (június). Fodor Sándor visszautasította a Kolozsvári Írók
Egyesületének delegátusi megbízatását, hogy részt vegyen a Politikai nevelés és szocialista kultúra III. kongresszusán (július). A nyár folyamán megszüntették a Tankönyvkiadó kolozsvári magyar fiókját, a kolozsvári egyetem magyar hallgatóit óromán területre helyezték - ez ellen Cs. Gyimesi Éva
beadványban tiltakozott. Király Károly augusztusban a diktátornak írt levelet tiltakozván a kisebbséget megsemmisítõ politikája ellen.
S egyre többen döntöttek úgy, hogy nem térnek haza Romániába. 1987 elsõ felében 3308 román állampolgár kért ideiglenes letelepedési engedélyt. (1986-ban még
az egész évi szám 3284 személy volt.) Abszurd történet a nagyváradi állomáson: Hubay Miklóst, az Egy szerelem három éjszakája román nyelvû premierjérõl (melyen a musicalt - zene nélkül adták elõ) hazautazóban reggel nem engedték felszállni az Orientre, mert "leveleket akart kicsempészni" az
országból. A Váradon született Hubay saját, egykor édesanyjának írt leveleit kapta meg húgától, s ezeket vitte volna haza. A PEN magyar fõtitkára lemaradt a vonatról! Ám Balaci, akkor a román tudományos akadémia tekintélye, aki Hubay kedvéért utazott Nagyváradra, értesült az incidensrõl, s
intézkedett: Hubayt külön motorkocsi szállította át Biharkeresztesre. Metaforikus kép: az induló kocsi lehúzott ablakán a szél kiröptette a Hubay által vitt újságokat, melyek a román-magyar barátsággal kapcsolatos írásokat tartalmazták.
Egy másik határtörténet: a hegyeshalmi határátkelõt,
minden bejelentés nélkül, megnyitották 1987 augusztusában a Forma-1, a nemzetközi autóverseny napjaiban. Mivel Románia és Ausztria között korábban megszûnt a vízumkötelezettség, sok százan átjutottak Ausztriába. Gyûltek a menekülttábor lakói Traiskirchenben, hozzájuk látogatva lelki erõsítésre,
mindennapi ügyek intézésében Szépfalusi István vállalt hatalmas szolgálatot. 1987 nyarán Sütõ András levelet írt Kádár Jánosnak. A tanügy, kultúra és emberi jogok területén az omlás naponkénti tényeit sorolta. Bevezetésében ez állt: "Személyes megítélésem szerint a nemzetiségi lét feltételei
hozzávetõlegesen a következõk lennének: a romániai magyarság kollektív szervezkedési joga, hogy önnön politikai, állami képviseletét is a közösségi értékelés alapján tudja megteremteni; mûvelõdési életünk összes önigazgatási formáinak a létrehozatala, kezdve a valaha volt nemzetiségi
minisztériumtól, egészen a vegyeslakta falvak kulturális ügyeinek nemzetiségi felelõséig; magyar tanítási nyelvû iskolai hálózat az óvodától a fõiskolai oktatásig; a nemzetiségi jogok összegzése egy Nemzetiségi Statútumban, amely többek között biztosítja az anyanyelv használatát szóban és írásban,
nyilvános feliratokban a nemzetiségileg vegyes vidékeken, a tanácsok és egyéb állami szervek keretében, utcanevek és nemzetiséglakta helységek nevének dolgában; annak elismerése, hogy nyelvében, kultúrájában, történelmi hagyományait tekintve a romániai magyarság az összmagyarság része, s mint
ilyen, sajátos színt képvisel az ország egészén belül, ahol is önnön érdek, hogy ne szigetelõdjék el a román nemzet kultúrájától; a normális kapcsolatlehetõség biztosítása saját nemzetével, annak mûvészeti és tudományos életével, különös tekintettel a vérségi rokonság Európában egyedülálló
kiterjedtségére. Ezek tehát elemi jogok. A kötelezettségekrõl pedig egy könyvembõl idéznék: Ahol jog van, ott az állampolgári kötelezettségek felelõs tudata törvényszerûen kialakul. És megnyugtató módon, sõt bíztatólag alakítja ki formáit az együttélés egész bonyolult folyamata... Sapienti sat!"

Breughel Téli vadászatát említettük, s e dermesztõ világ a flamand festõ egy másik remekét is asszociálja: Gyermekgyilkosság Betlehemben. Heródesi idõ - az 1984-ben kezdett 1987 augusztusában zárult szomorú naplójának is ezt a címet adja majd: Heródes napjai. 10-én a nyári szünetét
nagyszüleinél töltõ Lacikát, mert magyarul beszélt a társaival, alkoholos gõztõl elvakult románok leütötték.
"Augusztusi csillagos égbõl miért zuhognak öklök egy gyermek arcába?" - kérdi a nagyapa a kórházban összeroncsolt arcú, síró unokája felett. S a "Vörösmarty nevétõl megfosztott"
utcai otthonába visszatérve: "Unokájának üresen maradt ágyára borulva zokog Örökmécses. Arcát a párnába rejti" - így végzõdik a lírai hangoltságú napló. 1993-i feljegyzésekbõl értesülhetünk (Szemet szóért), hogy ezekben az augusztusi napokban írta meg Sütõ András az Erdélyi Magyar Önvédelmi
Szövetség Kiáltványát, melyben számba vette a megsemmisítés tényeit; fõiskolák, múzeumok megszüntetését; az üzemek élérõl leváltott magyar vezetõket. Minden területen az erõszakos románosítás tényei sorolhatók.
"Székely - magyarok! Készüljetek föl a brutális akciók közelgõ sorozatára!
Szálljatok szembe minden kísérlettel, amelynek célja eltávolítani benneteket a szülõföldrõl!" - olvashatjuk a kiáltványban, mely a szövetség bukaresti ideiglenes vezetõségének aláírásával, majd a Hitel 1988/2-es számában jelent meg. S arra is felszólított: "ne hagyjátok el Erdélyt, erõsítsétek
szívetekben a reményt, hogy belátható idõn belül sorsunk jobbra fordulhat." A román értelmiségieket, írókat és mûvészeket megszólító röpirat háromszori segélykiáltással zárult: "Segítség...!"
"remény sincs fölmentõ seregre" (Kányádi Sándor: Illyés Gyulának - odaátra) Gyülekeznek az
önkéntesek.
1987. szeptember 26-án este a Vígszínházban hatalmas ünnepség köszöntötte a gyulai nyárból továbbéltetett Az álomkommandó bemutatóját, másnap, 27-én Lakitelken, a Lezsák Sándor udvarán felállított sátorban Pozsgay Imre jelenlétével is megerõsítve megalakult a Magyar Demokrata
Fórum. A felszólalók között Csurka István, Vásárhelyi Judit és mások is említették a határokon túli magyarság drámai helyzetét. A zárónyilatkozatban olvasható: "a magyar etnikumot példátlan széttagoltság sújtja." Az Erdély története hatalmas szellemi és erkölcsi erõt, nyomást jelentett a
tudományos és politikai közéletben is. Sorozatban jelenhettek meg részkérdéseket tárgyaló új és régi munkák: Raffay Ernõ könyve: Erdély 1918-1919-ben (1987), mely bevezetõjének dátuma 1982. Édes Erdély címmel készítette Nemeskürty István erdélyi krónikáját (1916-1967), amit 1988 tavaszán a
Budapesti Mûvészeti Hetek alkalmából színpadon is bemutattak, ezt követõen a Szabad Tér Kiadó is megjelentette. Erdély és a Részek térképe és helységnévtára címmel Herner János szerkesztésében Lipszky János 1806-ban megjelent munkája alapján Szegeden adták ki a térképekkel és helységmutatóval,
címerekkel dokumentált albumot. A Magvetõ Kiadó Kincses Kolozsvár címmel adott ki két vaskos kötetnyi dokumentumot a város múltjából. (1987) Anyagából Jancsó Adrienne nagy hatású elõadást szerkesztett. Tudományos és szépirodalmi értelemben tehát felszabadító erõvel hatott az Erdély Története.
Itthon kontroll már alig mûködött, s a két ország közti korábban szokásos "elvtársi" tiltakozások, jegyzékek érvényüket vesztették.
A Tiszatáj helyét öntudatosan és következetesen vállaló Alföld már az augusztusi számban terjedelmes és elmélyült elemzésekben (Fodor István, Szakály Ferenc,
Veliky János, Romsics Ignác) méltatta a monumentális monográfiát. A zárófejezetekkel kapcsolatban Romsics Ignác is utalt arra, hogy Erdély 20. századi történelmének feltárásához "részletesebb és mélyebb megírásához még sok-sok alapkutatás jellegû mélyfúrásra van szükség." Illyés Elemér a
szeptemberi Új Látóhatárban (München) tanulmány méretû alapossággal ismertette a tudományos vállalkozást, melyrõl október 9-16-án Debrecenben az Akadémia szervezésében konferenciát is rendeztek. Kolozsvári, erdélyi, bukaresti magyar értelmiségiek lakásán eszelõsen a monográfia után nyomoztak, mert
tény, ami tény: a követség útján és a magyar turisták kimeríthetetlen leleménye folytán egyre több sorozat került be Romániába. S ezekben a napokban hír az is, hogy Kolozsvárott románra változtatták a Móricz Zsigmondról és Budai Nagy Antalról elkeresztelt utcákat október végén. November 2-án az
Országos Széchenyi Könyvtárban elsõ teljes ünnepi alkalommal adták át a Bethlen Gábor-díjat, melyet még 1979-ben Illyés Gyula, Kodály Zoltánné, Németh Lászlóné, Csoóri Sándor kezdeményezett. S annyi vita, alkudozás folytán a jóváhagyás Köpeczi Béla miniszter aláírásával 1985 nyarán érkezett meg. S
az elsõ díjat 1986. Péter Pál napján a nagybeteg Domokos Pál Péter vehette át. 1987. november 2-án (posztumusz) kapta Szabó T. Attila, Kolozsvár nagy tudósa, Király Károly és Zbigniew Herbert lengyel költõ.
Gyülekezik a felmentõ sereg - kinn és benn. Élõk és holtak szellemi ereje áll
táborba. November 6-án az Élet és Irodalomban megjelent Magyar Írók nyilatkozata Kányádi Sándor melletti elkötelezettségét hangoztatta. Doinea Cornea, aki szeptemberben levélben szólította fel a kondukátort, hogy vonja vissza az oktatási "reformokat", november 18-án Kolozsváron a munkásnegyedekben
fiával röpcédulákat szórt szét, a brassói felkelés iránti szolidalitásra biztatva. Corneát a belügy elhurcolta.
Budapesten, Kispesten néma tüntetésnek is beillõ ünnepség zajlott november 25-én délután: Péterffy László Kós Károly szobrát sok ezer ember jelenlétében avatta Pozsgay Imre, aki a
lakitelki találkozó s ennek nyomán a november 14-i Magyar Nemzet-beli nyilatkozat miatt a politikai szorítás napjait élte. Az avatáson Sütõ András is ott lehetett. Néhány nappal késõbb Budapesten érte a hír, hogy december 18-i ülésén Brüsszelben az Európa Parlament nyilatkozatban ítélte el a román
vezetést a brassói véres megtorlásért.
"Közömbös Európa közömbös harangjai" (Farkas Árpád: A befalazott szószék) kondulni kezdtek tehát, bizonyára ennek következménye volt az is, hogy Doine Corneát szabadon engedték. Budapestrõl való elutazása elõtt Sütõ András találkozott Szûrös Mátyással
és ahogy ez már más esetben is történt, a "véletlen dramaturgiája" szerint Kádár János benyitott a szobába, s ezt követõen hosszas eszmecsere kezdõdött az erdélyi magyarság sorsáról. Kádár János jelezte: Sütõ András korábbi levele is eljutott hozzá. Romániában ezekben a napokban az országos
pártkonferencián határozat született arról, amit már jó ideje elõkészítettek és elkezdtek: 2000-ig meggyorsítják és befejezik a falvak és városok homogenizáló programját. Eközben Gorbacsov Lenin-renddel tüntette ki a diktátort. Erõsödött a menekülthullám, s a hivatalos szervek bizonytalanságukat,
készületlenségüket agresszióval leplezték. Ennek volt jele, hogy 1988 elsõ napjaiban a KEOKH (Külföldieket Ellenõrzõ Országos Központi Hivatal) 160 kiutasítási végzést adott ki, amire már Grósz Károly miniszterelnöknek címzett társadalmi tiltakozás volt a válasz. (január 10.) Az elõzõ évben (1987)
csaknem hétezren kértek menedékjogot Magyarországon. Az egyházak mozgékonyabbak a cselekvésben, mint a hivatalosság. Németh Géza lelkész vezetésével a rákosszentmihályi református parókia legfõbb otthona a menekülteknek - szellemi és lelki értelemben is. Százak és ezrek vitték a ruhát, élelmet,
segítettek az elosztásban, gyakran neves személyiségek látogattak el, s beszélgettek a jó szóra, szeretetre is éhes honfitársakkal.
Amíg a baráti, emberi jóérzés számtalan jele megmutatkozott az áttelepültek segítésében, addig a belügyi és hivatalos magatartást Hofi Géza cinizmusa fejezte
ki, amikor esténként a Madách Kamaraszínházban a fogyasztói nacionalizmus szellemében a romániai élelmiszer- és villanyhiányon élcelõdött, majd a menekülthullámra utalóan megkérdezte a közönségtõl: "...Mi van, te is átjöttél?... Mert annyi hely már nincs. Pláne, ha mi itthon maradunk. Sokan
vagytok még odaát?"
Január 25-én este a Rádiónaplóban Szûrös Mátyás nyilatkozata döntõ fordulatot jelentett a magyarországi politikában. Sütõ András ama 1987. júniusi Film Színház Muzsikában megjelent interjújának részlete is elhangzott, mely az intézményes és közösségi megmaradás
feltételeit sorolta. Szûrös Mátyás Magyarország felelõsségét is kiemelte: "a határainkon kívül élõ magyar nemzetiség, fõleg a Kárpát-medencében élõ magyarság, a magyar nemzet részét képezi... Ezért joggal elvárhatjuk, hogy Magyarország minden körülmények között felelõsséget érezzen érettük is;
kellõ határozottsággal tegye szóvá hátrányos megkülönböztetéseiket; nemzetközi kapcsolatai alakításában legyen tekintettel rájuk, érvényesítse az õ érdekeiket is. ... A menekültekkel kapcsolatban természetes, hiszen a magyarságukban sértett emberek, vagy egyáltalán sértett emberek, akik magyarok.
Kihez fordulhatnának máshoz, mint a Magyar Népköztársasághoz, hiszen a világon egy Magyarország van. Magyarország pedig erkölcsi, politikai és emberi jogi értelemben felelõsséget érez és visel a határain túl élõ magyarokért." Határon belül és kívül hatalmas visszhangja támadt Szûrös Mátyás
nyilatkozatának. Otthonmaradásoknak erõt adott, jelzést a magyar politika gyökeres változására. A párizsi Magyar Füzetek 19/20-as számában K. P. (Kende Péter) kérdéseit és kétségeit is megfogalmazva jelentõs fordulatként méltatta, s "legszenzációsabb" bejelentésként a menekültekkel kapcsolatos
közleményét értékelte, idézvén szavait: "senkit nem kényszerítünk az ország elhagyására." K. P. ismertetésében megjegyzi: "bár a Szûrös-nyilatkozat alaphangja személyes elkötelezettségre is utal, mégsem hallgathatjuk el azt a gyanúnkat, hogy a politika változását a magyar közvélemény nyomása
kényszerítette ki." K. P. észrevétele jogos, hiszen egy évvel korábban 1987. február 9-én a Rádiónaplóban még úgy fogalmazott Szûrös Mátyás, hogy "A Romániában élõ magyar nemzetiség helyzetének helyes, marxista-leninista kezelése elsõsorban Románia ügye; belügye, joga és felelõssége. De nem csak
Románia ügye".
A nemzeti kérdésnek, nemzetiségi kérdésnek nemzetközi hatása van! Magyarország felelõssége ekkor még nem szerepelt Szûrös Mátyás érvrendszerében, amint az 1986. január 27-i Rádiónaplóban az 1977-es debreceni és nagyváradi találkozóra és Illyés Gyula által említett
"tapintatra" hivatkozott - a hídszerep jegyében. Igen, a nyilatkozatok a politikának csak a felsõ küllemi rétegét jellemzik. Hiszen szóba se került, mert nem kerülhetett ebben a Rádiónaplóban az Advent körüli botrány. Szûrös Mátyás és munkatársainak harca nemcsak a közvélemény nyomására kezdõdött,
hanem kockáztattak is, és kemény küzdelmet kezdtek és vívtak Kádár külpolitikai vonala ellen. K. P. ismertetõjének végén jól látta az elkövetkezendõ hónapok legfontosabb morális és közügyi gondjait: "az emberiesség és a nemzeti érdek (pontosabban az etnikai folytonosság szempontja) tragikus
konfliktusba kerül." Csöndben vagy nyíltabban tiltakozó és felháborodott hangok is hallatszottak Az álomkommandó Vígszínházbeli nagysikerû elõadásával kapcsolatosan. Kétségbevonván a szerzõ illetékességét, hogy zsidó szenvedésekrõl joga van-e írni. Erre válaszolt Sütõ András: "Egy megszenvedett
gyötrelem senkit sem jogosít föl mások szenvedésének tagadására." (Magyar Hírek, 1988. február 5.)
Mások intézményes vélekedésként nem óhajtottak tudomást venni a megkülönböztetõ és magyarüldözõ román politikáról. Mint a Szabad Európa Rádió szerkesztõnõje, aki szinte kihívó, sértõdött
hangon utasította el egy levélíró azon kérdését, hogy a müncheni adó miért nem foglalkozik a tragikus eseményekhez mért súllyal a romániai magyarság üldöztetésével. Mert - hangzott a kioktató válasz - egyes emberek megfélemlítése nem hasonlítható a második világháború idején gettóba zárt,
bevagonírozott és elpusztított zsidók sorsához. Sütõ Andrásnak erre is volt válasza Az álomkommandóban: "Evvel a drámával is csak ûrt szeretnék betölteni. Egy üres helyet a mások szívében, ahol a beleérzõ készségnek kellene lakoznia. Az emberi hajlamnak, hogy a mások bõrébe is bele tudjuk képzelni
magunk. Adott esetben a lenyúzott emberi bõrbe is, amit Ön említett: amelybõl kesztyû készült egy Ilse Kochnak, hogy gyermeki fejet simogasson vele. Ezt úgy hívják, hogy empátia."
Szûrös Mátyás nyilatkozatát tovább erõsítette s újabb biztató jelnek mutatkozott Tabajdi Csaba és Szokai Imre
cikke a Magyar Nemzet február 13-i számában. Idõközben a Jurta Színházban a Magyar Demokrata Fórum 1988. január 30-án elsõ budapesti ülésére is sor került, melynek kezdetén az épület elõtti várakozásban bizonytalan volt, hogy a munkásõrség, vagy a demokratikus ellenzék foglalja-e el a színházterem
széksorait. Jogi kérdések szerepeltek napirenden, de a menekültek kérdését több felszólaló is felvetette, Tamás Gáspár Miklós pedig felolvasta a Menedék Bizottság nyilatkozatát, amely a menekültek változatos segítésének kereteit körvonalazta. Ez a Beszélõ 23-as számában jelent meg. Február 1-jén a
Charta '77 felhívására Európa több városában tüntettek a román diktatúra ellen. Budapesten a Thököly úti román nagykövetségnél délután Tamás Gáspár Miklós a kerítés vasrácsába kapaszkodva mondott beszédet, mintegy félezer tüntetõ elõtt, éltetvén a román-magyar barátságot. Március 6-án a határon
túli magyarok helyzete került napirendre. Bíró Zoltán elnökletével Joó Rudolf egy héttagú munkacsoport nevében számolt be arról a tanulmányról, amely a romániai magyarság történelmi, szociológiai, szellemi tényeit vette számba.
Szellemi és személyi értelemben is hatalmas mozdulást és
demonstrációt jelentett ez a tanácskozás, amit a felszólalni kívánók nagy száma miatt március 21-én folytattak. Csoóri Sándor, Tamás Gáspár Miklós mellett Duray Miklós Pozsonyból, az 1986-ban kivándorolt Szõcs Géza Genfbõl, Szépfalusi István Bécsbõl érkezett. C. Rosca Londonban élõ román
értelmiségi is felszólalt, megköszönve a február 1-jei diktatúra elleni tüntetést is. Nyilatkozattal és ajánlással zárult a Fórum munkája, melyben kimondatott: alkotmányban kell megfogalmazni az állam felelõsségét a magyar anyanyelvûek iránt. Széles társadalmi üggyé kell emelni, s gyökeres
változásra van szükség a médiában. A hazánkban tartózkodó külföldi állampolgárok ügyeit intézõ tárcaközi bizottság számára 300 millió forint átcsoportosítását határozta el a kormány. Villányi Miklós elõterjesztésére az Országgyûlés 12 ellenszavazattal, 10 tartózkodással ezt megszavazta. Márciusban
mozdultak a hivatalok és szervezetek is: a Magyar Vöröskereszt és a Fõvárosi Tanács VB közös irodát nyitott; vidéken munkásszállásokat ürítettek ki a menekültek fogadására. A Vöröskereszt OTP számlát nyitott a menekültek javára.
Miközben a hazai és a külföldi közvélemény a menekültekkel
volt elfoglalva, hetekig föl sem tûnt igazán, hogy a diktátor egy újabb távlatos és galád tervet indított útjára. Március 3-án a tanácselnökök országos konferenciáján bejelentette a települések szisztematizálását. Ami egyebek mellett Románia 13 ezer községének megfelezését, vagyis több mint
hatezer falu megsemmisítését írta elõ 2000-ig. Ebben demokrácia ígérkezett: Bukarest õsi negyedeiben és másutt templomokat, kolostorokat bontottak le; román, szász, székely falvak százai vártak megsemmisítésre. Bukarest környékén pedig "mintalakótelep" épült a falvakból összeköltöztetett emberek
számára. Egy hónapra rá, április elején megszületett a szellemi szisztematizálás újabb diktátuma: a sajtóban a helységnevek magyar és német nyelvû használatát megtiltották.
Sütõ András az Új Élet fõszerkesztõjeként május 11-i levelében tiltakozott a RKP KB titkáránál: "Az intézkedés
valójában nem egyéb, mint visszatérés a királyi diktatúra hírhedett törvényéhez, amelyet 1938. február 11-én léptettek életbe" - írta. A teljes egyenjogúságot, az anyanyelv szabad használatát "a legelemibb emberi jogok egyiké"-nek nevezte. Válasz persze nem érkezett. S ahogyan a helységek nevét
románul egységesítették, úgy a három "szakaszra" tervezett faluhomogenizációs program szerint 1990-ig a települések "építészeti egységesítését" is el kell végezni. Vagyis: a továbbiakban kizárólag központi típustervek szerint lehet építkezni, s így a magán családi házak építése sem engedélyezhetõ.
Románia fõépítésze terepasztalok és makettek fölé hajolt; építkezésekre látogatott és elégedetten bólintott Bukarest rombolására, s a gigantomán elnöki palota épülésére. A fõtitkárnak az élet minden területére kiterjedõ "gondoskodása" és "esztétikája" végsõ szakaszához érkezett. Bajor Andor pazar
szarkazmussal írta le kór-állapotát:
"Megdöbbenve láttam a televízió adásában, hogy egy színész Bãlcescunak öltözött, a másik Mihail Viteazulnak. Volt egy harmadik színész is, aki Ceauºescu elvtársat alakította. És ez Ceauºescu elvtárs volt. Bãlcescu egy rövid beszédben elmondta, hogy a
tolla már nem õt illeti meg, és ünnepélyesen átadta Ceauºescu elvtársnak. Mihail Viteazul szintén elmondott egy rövid vezércikket a Scinteiából, és átnyújtotta a kardját. Ezután Ceauºescu elvtárs beszélt; mégpedig mint Ceauºescu elvtárs. Átvételezve a tollat és a kardot, közölte a román történelem
két hatalmasságát megjelenítõ színésszel, hogy õ lesz ezentúl Bãlcescu és Mihail Viteazul méltó utódja...
Valószínûleg ezek a blaszfém jelenetek sugallták Ceauºescu elvtársnak azt az esztétikai elképzelést, hogy ezekbe a képtelen szcénákba, élõképekbe vagy lenini alapon szervezett Barnum
cirkuszba az ország egész népét be kell vonni. Mint rabszolgákat és lelkes tapsolókat, mint didergõket és táviratok hûségnyilatkozóit...
Ceauºescu elvtárs esztétikája azt írta elõ, hogy egyforma házakban egyforma emberek lakjanak, egyforma ruhát öltsenek, egyformán értsenek az
orvostudományhoz, a vízvezeték-szereléshez és a levélhordáshoz. Sõt, mindenki legyen orvos, vízvezeték-szerelõ, és maga hordja haza a saját leveleit." (Ceauºescu elvtárs esztétikai nézetei - Tiszatáj 1990/8.)
"Bajor képtelenségeinkben szörnyülködik", írta róla Sütõ András (Sikaszói
fenyõforgácsok), de hát ez a képtelenség maga volt a zsarnoki valóság:
"Szögesdrót - esõ.
A magasság is hozzánk
alacsonyodott"
- írta Kányádi Sándor. (Körömversek)
Ezekben a hetekben, hónapokban (1988 tavaszán) szériában készültek a könyvek a menekültügyrõl. Olyan személyek, akik addig tájékozatlanságukból kifolyólag is, egyáltalán nem érdeklõdtek a határon kívüli magyarság ügyei iránt, s tán a
Királyhágón túl sem jártak, most Erdély-szakértõvé váltak. Feltûnõ persze, hogy a hivatalos tájékoztató anyagokra (MTI; napisajtó) és a menekültek magnóra rögzített beszámolóira alapozott kötetek szerzõi sem mûveltségbeli, sem történeti gondolatokkal nem tudtak szolgálni. S az is feltûnõ a
perckönyveket, egykori újságokat átlapozva, hogy a Szûrös Mátyás vezette külpolitikai vonalat csaknem bojkottálta az újságíró-társadalom. Amely jobbára azóta is uralja a lapokat, a tévét és a rádiót. "A sajtó nemigen mutatott hajlandóságot arra, hogy segítsen bennünket" - emlékezett Szûrös Mátyás.
(A szivárvány alatt) New York-i beszédét (1988. március) például nem volt hajlandó közölni a Népszabadság; Pálfy G. István jóvoltából a Magyar Ifjúságban jelenhetett meg. Ahová ezekben az években Sütõ András legtöbb írását küldte.
Domokos Géza, a Kriterion Könyvkiadó történelmi érdemeket
szerzett igazgatója 1988. május 18-án töltötte be 60. születésnapját. A magyarországi sajtó köszöntötte, a Kossuth Kiadó pedig be nem vallottan A Kriterion mûhelyében címmel egy könyvsorozat (elõzõleg Petru Groza és Kurkó Gyárfás emlékét idézték) darabjaként összegyûjtötte a bukaresti nemzetiségi
kiadó mûködésének dokumentumait (Dálnoki Szabó Dénes munkája). A kötet záróinterjújában, amit Beke György készített, Domokos Géza sorolta a leépülés tényeit: a nagysikerû sorozatok, a Téka, a Századunk, a Romániai Magyar Írók, a Magyar Klasszikusok, a Forrás csak egy-két könyvvel jelentkezhetett
1987-ben; kismonográfiák, a Mûvelõdési Tanulmányok, a Népismereti dolgozatok, a Kriterion Kézikönyvek pedig 1984-tõl megszûntek. S több tucatnyi tudományos mû várt megjelenésre; szépirodalmi munkák, amelyek között két Sütõ-mûvet is említett. "...a nemlét határa ez már" - mondta Domokos Géza.
Kõnyomat címû, a hatvanéves Domokos Gézát köszöntõ versében erre utalt Kányádi Sándor is, amikor "a templomok lerombolhatók / a temetõk felszánthatók / de mi történjék / a már kézbevettekkel / a megmunkáltakkal / az írott kövekkel." A remény: "a kövek bármikor felszínre kerülhetnek és akkor bizony
mondom néktek / kõ kövön nem marad."
Kövek helyett jöttek a tények: például Maros megye csaknem 480 településébõl mintegy 250 sorsa kétségessé vált. S ebben 150 templom, melynek fele római katolikus, református unitárius, s hatvannál több ortodox s görög-keleti, s tíznél több evangélikus.
Hargita megyében, mint Balázs Áron (a Külpolitika 1989/2-es számában) tudatta, 230 településbõl nyolcvanat ítéltek halálra.
A harangokat pedig meg kell kondítani, hogy remény legyen a "fölmentõ seregre". A fölmentõ sereg ezúttal a szolidaritás közösségi erejében mutatkozott meg. A Magyar
Demokrata Fórum 1988. június 27-ére tüntetést szervezett, amelyen százezer ember vett részt - fegyelmezetten, méltóságteljesen. A hazai politikai vezetés józan erõit is segítette a társadalmi nyomás az irányban, hogy a pártvezetés belátta: az ellenzékiekkel le kell ülni tárgyalni. Pálfy G. István
közvetítésével Csoóri Sándor, Bíró Zoltán, Czine Mihály, Kósa Ferenc, Csurka István és mások megbeszéléseken, például Fejti Györggyel, tisztázták a demonstráció lebonyolításának megnyugtató módozatait. A feszültség országos méretekben mégis egyre erõsödött. Feltehetõen román ügynökök, de nincs
kizárva, hogy a hazai retrográd párt- és belügyi erõk együttmûködésének eredményeként a Magyar Demokrata Fórum aláírásával soviniszta szövegezésû, a tüntetésre szólító röplapokat terjesztettek Budapesten és elszórva nagy mennyiségben találtak a Cegléd környéki közutakon. Ezért június 26-án este a
televízióban a Hét mûsorvezetõjének személycseréjérõl határoztak, s Pálfy G. István ült a kamera elé, aki utalván a várható provokációkra, higgadt és méltóságteljes viselkedésre kérte a másnapi tüntetés résztvevõit.
Így is történt. Több mint százezer ember hatalmas tapssal, éljenzéssel
köszöntötte a Csoóri Sándor vezetésével érkezõ magyar és román zászlóval bevonuló román ellenzékieket. Magyar, német, román nyelven falvak nevét emelték magasba a tüntetés résztvevõi, akik meghallgatták Csurka István memorandumát, amit Bubik István olvasott fel, majd a menet megindult a Thököly út
irányába. A Dózsa György útba torkolló mellékutcákban rendõrök álltak, az ablakokban gyertyát gyújtottak az emberek és integettek. A felvonulás élén haladt a filmgyár hangosító kocsija, amelybõl Kósa Ferenc szólt a felvonulókhoz, további higgadtságot és némaságot kérve a román nagykövetség elõtt.
A magasban a TV-Híradó helikoptere körözött, és a követséggel átellenben darura épített kamerán rögzítették az eseményeket. A tüntetés vezetõinek a nagykövetség kapuját nem nyitották ki, így a memorandumot nem adhatták át. Késõ este már a világ tévéláncai tudósították a budapesti tüntetés
eseményeit, amelyet egyetlen hamis mozzanat nem zavart meg.
A román válasz nem maradt el: jó ürügy adódott arra, hogy a régen tervezett kolozsvári konzulátust bezárassák, hiszen a románok már 1985 telén elhagyták a debreceni konzulátusukat. Június 28-án Szûts Pál bukaresti nagykövettel
közölték: a Vékás Domokos vezette kolozsvári konzulátus 48 órán belül hagyja el állomáshelyét.
Kende Péter (-kende) a párizsi Magyar Füzetek 19/20-as számában Három tüntetés c. analízisében az 1988. március 15-i "Kis János, Tamás Gáspár Miklós és - az elõzetesen õrizetbe vett Demszky Gábor
helyett, annak beszédét felolvasva - Demszkyné Hodosán Róza" nevével jelzett tüntetéssel kapcsolatban úgy vélte: "új lökést adott... a politikusi közvélemény megélénkülésének". A június 16-i, Nagy Imre kivégzésének 30-i évfordulójára tervezett és rendezett emlékezés-sorozatot a rendõrség
megfélemlítéssel és változatos erõszak-intézkedésekkel igyekezett gyöngíteni. A falurombolás elleni tüntetés, tíz napra rá, zavartalanul lebonyolódott. A rendõrség változó magatartását elemzi Kende Péter, s ebben további két szempontot még figyelembe kell venni. Az egyikre Szûrös Mátyás utalt a
tüntetések kezelését illetõen: "A belügyi vonal feszültségben élt, Horváth István belügyminiszter rugalmasan gondolkodott, Fejti György már ellentmondásosan viselkedett. Volt, amikor nagyon jól, máskor hamar eljutott az adminisztratív eszközök alkalmazásáig." (A szivárvány alatt) S hozzá: a
méretekben hatalmas különbség mutatkozott - s a június 27-i már igazi félelmet jelenthetett a hatalomnak, ha karhatalmilag ezt a tömeget provokálja. A június 27-i tüntetéssel kapcsolatban Kende Péter így írt: "Álmélkodjunk hát mi is, elõször is azon a csaknem hihetetlen tényen, hogy ilyen
megmozdulásra sor kerülhetett ha nem is a kormányszervek akaratából, de azoknak hallgatólagos jóváhagyásával, másodszor pedig azon, hogy egy független társadalmi kezdeményezés ötvenezres tömeget bírt összehozni, (e körül mozognak a becslések) egy koranyári fõvárosi hétköznap délutánján és
estéjén". Abban nincs igaza a Három tüntetés elemzõjének, hogy "oly sok szó esett" a 27-i eseményekrõl - legalábbis a hazai sajtóban. Ellenkezõleg. Hamis adatokkal, és szinte kelletlen, kényszeredett tudósításokkal szolgáltak, ha egyáltalán szolgáltak. Ami leleplezõ egy ilyen történelmi, politikai
méretû eseménnyel kapcsolatban. Mert igenis, Európa harangjait kellõ súllyal Budapesten kondították meg elõször.
A magyarországi sajtó hallgatására, tíz-húszezres kicsinyítõ számadataira ugyan mi lehetett a magyarázat? Csoóri Sándor július 3-án (!) a Vasárnapi Újságban szólalhatott meg
elõször, s Gyõri Bélának százezres tömegrõl beszélt. De nem a számadat volt itt a lényeges. Már a Kende által érintett események is csak egyik vonását és sikerét jelezték a tüntetésnek. Többrõl volt szó. Egy nyíltan vagy burkoltan sugallt politika szenvedett vereséget ezen a júniusi estén.
Évtizedeken át a vád úgy szólt, hogy aki az erdélyi és a kisebbségi magyarság nehézségeit felveti, az valójában Erdély visszaszerzését akarja. Jó érv s megfélemlítõ vád volt ez minden nyílt fellépés leszerelésére és tiltására. Ilyen érveléssel a magyar politika s az újságíró társadalom vezetõi a
román vádakat is képviselték. Egy magas szintû megbeszélés mozzanata is megdöbbentõen igazolja ezt. Szûrös Mátyás említi (A szivárvány alatt) egy Havasi Ferenc és Ilie Verdeþ találkozó szóváltását. A román vezetõ a tárgyalás egyik pillanatában azt mondta Havasi Ferencnek: "Ide figyelj, Havasi! Az
nektek a bajotok, hogy Erdély nem hozzátok tartozik." S erre a magyar vezetõ: "Rátapintottál a lényegre." Szûrös Mátyás hozzáfûzte: "Hát így nem szabad! Képtelenség!"
A hatalmas tömeg falurombolás elleni méltóságteljes felvonulása igazolta: nem az a baj, hogy Erdély nem tartozik
Magyarországhoz, hanem, hogy emberi jogaikban megcsorbítva, kultúrájukban egyre összetörtebb állapotban kell élniük a magyaroknak, szászoknak, zsidóknak - és a románoknak is. A Hõsök terén tanúsított monumentális fegyelem volt a rendszerváltás folyamatában az elsõ nagy tömegmozdulás, amely a
kádári-aczéli rendszer nemzetrágalmazó politikájának csõdjét bizonyította - visszafelé is. Az újságíró társadalom hallgatott hát, vagy próbált dezinformálni több okból is. A rossz lelkiismeret is magyarázhatja ezt, de méginkább az, hogy sok évtizedes igazodáskényszerükben bizonytalanodtak el. S
hozzá: többségük mély tájékozatlanságot és mûveletlenséget árult el a határon túli, így az erdélyi magyarság kérdéseivel kapcsolatban. S hogy a sajtóban, a közvélemény napi tájékoztatásában sok fontos érv, adat elhangzott, abban például Bodor Pál Magyar Nemzet-beli munkásságának nagy érdeme van,
aki könyvkiadói, televízióbeli és háttér munkásságával is segítette az itthoni érlelési folyamatot. Az újságíró-társadalom zavart igazodási, bizonytalansági és tájékozatlansági állapotának emlékezetes alkalma volt 1986 áprilisa, amikor a Pártközpontban Barabás János a romániai helyzetrõl, az
Erdély monográfia megjelenésérõl tájékoztatta a legismertebb fõszerkesztõket, tévé-személyiségeket. A bevezetõt követõen néhány gyöngécske, személyes panasz és észrevétel hangzott el - egyébként teljes tanácstalanság ülte meg a pártközpont elõadótermét. Egy másik példa még 1988 nyaráról. A
Panoráma különkiadást készített "Mikor Csikból elindultam, jaj..." címmel a Romániából menekültek ügyérõl (Chrudinák Alajos - Gyõrffy Miklós). A Kritikában (1988/9.) T. P. P. (Tóth Péter Pál) alapos elemzésben tárta fel az imént említett készületlenséget és tanácstalanságot. A menekültekrõl a
tévémûsor bevezetõje sommásan úgy vélekedett, hogy "megfutamodtak". Hiányzott a történelmi elemzés, folytatja T. P. P. "A politikai koordinátákat" sem határozták meg, a két "baráti" ország "jéggé fagyott viszony"-ának mibenlétérõl is hallgattak. S joggal említi: "lett volna kit megkérdezni.
Mondjuk a Kolozsvárról arcátlanul eltávolított magyar konzult, vagy az illetékes minisztert, vagy KB titkárt." Az elemzõ didaktikusnak minõsítette a mûsort; melybõl az "összetett, érzékeny elemzés" hiányzott. Mindenkit megnyugtató volt ez a különszám. "Sajátos libikóka játék." S amivel T. T. P. a
mûsoron is túlmutató elemzését zárta: "Nemcsak a menekülteknek kellene számot adniuk magatartásukról."
Történt mindez azt követõen, hogy Kádár János "ment"; a májusi pártértekezleten Grósz Károly lépett a helyére. A szókimondás tömeges ereje megmutatkozott a Hõsök terén rendezett
demonstráción, vagy az idõvel szinte naponta versenyt futó Csurka-dráma, a Megmaradni júliusi bemutatóján a gyulai Várszínházban, Sík Ferenc rendezésében.
S mégis: a sajtóban zavartság és "libikóka játék" mutatkozott. A június 27-i tüntetés pedig világszerte figyelmet keltett; s így sok
országban a civil szervezetek hallatták hangjukat; tiltakozott az építészek világszervezete; s júliusban S. O. S. Transylvania címmel elkészítette jelentését Björn Cato Funnemark, a norvég Helsinki Bizottság ügyvezetõ elnöke, aki alaposan dokumentálva a magyar etnikum romániai eltüntetésének
szándékát állapította meg. Június 26-án a lengyel értelmiségiek Andrzej Wajda vezetésével fogalmaztak röpiratot a falurombolás ellen, 27-én Lech Walesa, a Szolidaritás vezetõje táviratban üdvözölte a tüntetés résztvevõit. 1988. július 16-án a Varsói Szerzõdés országainak pártvezetõi a lengyel
fõvárosban találkoztak; de a feszült kérdésekrõl nem tárgyaltak.
Csurka István Megmaradni címû mûvérõl azt nyilatkozta: "Szeretném, ha mielõbb elavulna..."
Mikesként kelemenkedve...
Az Anyám könnyû álmot ígérben az utolsó kép: hóhullásban állnak a szülõk, s távozó fiuk után
tekintenek; s "Néz ki belõlük a lélek, mint toronyból a bakter". Az Arany János-i lélek átöröklõdött, s immár Sütõ András érezte magát úgy, mint egykoron szülei; marad Vásárhelyen vagy Sikaszóban, és a gyerekek meg az unokák azok, akik "mindig" elmennek.
1988-ban A lõtt lábú madár nyomában
címmel jelent meg gyûjteményes kötete. A könyv két nagy fejezetre osztható. Engedjétek hozzám jönni a szavakat - ez a Lacikával közösen töltött idõket jeleníti s idézi fel. A második rész átgondolt komponáltsággal - már címében is kifejezi a mikesi attitûdöt: Levelek a fehér toronyból. Az Édes
Néném persze Sütõ Andrásnál nem költött távoli személy, hanem valóságos és olykor viszontlátható kedves unoka: Cselényi László.
Mikesként kelemenkedve: vagyis a bujdosás fájdalmában íródtak ezek a levelek. S a téli idõ is keményre fordult. Az Anyám könnyû álmot ígér végén még esztétikai és
hangulati elem szerkesztésbõl (év-vége) következik a hóhullás. A Szavakban így szól az alcím: "Jegyzetek hómezõn és porban". Most pedig a sikaszói hótornyok alján íródnak a levelek. Az idõ keményre váltása már a lélek híradása: Mikesként kelemenkedve. Bukarestben, akár egy huszadik századi modern
költõ jegyzi fel Mikes a hideget jellemezvén: "Micsoda tûz ez is? mert még az is sokszor megfagy" (1740. március 15.) "Az" megfagy: vagyis: a tinta pennájában. Sütõ András magánemberi - írói és közösségi-érzésében is ezt a mikesi didergést élte meg. S hogy a tinta tollában meg ne fagyjon, 1984-tõl
folyamatosan írta a leveleit. A Szavak-beli Jatatát Nagyapóvá érlelte az idõ.
"Azok a pisztrángos napok: édeni kódorgás a természetben, immár csikó éveiben", a Lacikából Lászlóvá növekedett gyermekkel, aki "Álompatakok képzelt pisztráng"-ját fogta volt. Hogy e hõsies küzdelemben unokáját
Cincirinek is nevezi Nagyapa, ez Tamási Áron Czinczirijét idézi fel, aki komájának, a Halálnak az eszén is túljár. Ilyen mesebeli gyõztes vitézzé emelkedik László is. A csillag-jel után záró fejezet a jelen: a szétszórtság híradása. "Régi napok" idézése, a boldog "mondjuk" - játékai.

Nyáresti medvenézõben: a cím napsugaras évszakot ígér, ám a följegyzés "nagy télben" született. S az eredeti, hargitai rengeteg, mintegy birodalom, ebben az önfeledt természeti elmerülésben is a világveszedelem képét asszociálja. Lackóval "az állatokat szemlélik." Képzeletük a sötétségben
falevelek, bokrok árnyjátéka; s a messzelátó a valóságba fordítja érzékelésüket: "szerteszalad Noé bárkájának állatsereglete" - írja Sütõ András, ama bibliai történetre utalva. S az említett érzéki csalódás lélektani remeklés is. Az írás egésze a fojtott várakozás leírása, majd a medve
közelségében a gyermek önfeledt figyelme s az aggódó nagymama portréja. A bölcs erdei emberek a medvét lesik és pulykarablási szándékát követik. A verejtékezõ éjszakai küzdelmet a nagyapa unokájának álmába költözteti: "hánykolódva, motyorgó és harsány szavakat kiáltva küzdött fél éjszakán át a
medvékkel Örökmécsesért. Ne félj, ne félj, nagymama! Én vagyok a te pásztorod." Szavak mondikálója Reménységének Nagyfejedelme így válik Sütõ András látomásában megtartó erõvé. Vagyis ama zsoltárbeli pásztorrá magányos, medve-veszedelmes téli napokban. A Kék álhalált is ebbe a levélsorba
illesztette a szerzõ, a hetvenes években írott egy készülõ regény fejezetének elgondolt írást. Errõl Bertha Zoltán monográfiájában szép és pontos elemzést olvashatunk:
A "Kék álhalál" csendjével vív az egész család, a rokonság, minden eszközzel próbálják "szóra" - sírásra - bírni a néma
újszülöttet, mígnem a nagybácsi fellobbanó haraggal elkövetett bántalmazására feljajdul végre a csecsemõ, mindnyájuk megkönnyebbülésére. A fordított helyzet - úgy vélik, a kisded haragudott, azért nem sírt - visszabillen. Az élet és a halál, a betegség és az egészség, a kín és a boldogság
határmezsgyéjérõl átláthatók a rejtett egzisztenciális törvények: még a létevidenciát is nehéz küzdelem elõzi meg, a kiinduló helyzet elérése és fenntartása is iszonyatos harcot igényel.
A baj oka már nem a baj, a rosszat legfeljebb úgy szüli a rossz, hogy azzal a jót szolgálja. Az aggódó
gyermeknézõ családtagok megenyhülten "a sírás egészségére" koccintanak, s azt mondják a rémület elmúltával: "Áldott legyen a Gonosz, ki a gyermekeinket sírni megtanítja." "A rossz nem jó lesz, csak jobb, mint a semmi, a nemlét..." A születés, fürösztés, megszólalás misztériuma Tamási Jégtörõ
Mátyását is idézi.
Egy rövid bevezetõvel a levelek sorába iktatva új kompozíciós értelmet kapott az elsõ "sírás története", a Kék álhalál. Görömbei András a könyvet méltatva (A lõtt lábú madár nyomában - Életünk 1989/1-2) találóan jellemezte a szerkesztési elgondolást:
"Az
életbizodalom emberi szépségét, az éltetõ szándék diadalát fogalmazta.
Ez a régebbi novella éppen ezért ellenpont is a Levelek a fehér toronyból darabjai között!"
Mese és reménység: már a levél elsõ mondata jelzi, a lélekkel együtt a természet harmóniája is megtörött, "a hegyeknek és
a vizeknek felerésze elment innen teveled..." S a hargitai "özvegyország"-ban a leányára várakozó Bódi Vencel magányát élõ Deák Dénes bácsi tûnik elõ. A lánya után már unokáját váró Dénes bácsi, aki mint Bódi Vencel, nemét és nevét se tudja a gyermeknek, annyit közöl, "különös román neve van, s
most éppen nem jut eszembe."
Nem a feledékenység teszi ezt: persze Dénes bácsi csak viszonozza fájdalmát. "Az én lányom elment egyféleképpen és visszajött másféleképpen, de annyit elvártam volna tõle, hogy az én szavaimat is megõrizze nektek. Annyit mondanátok bár magyarul: adjon isten jó
reggelt, nagypapa."
S hiába is várta volna mesével unokáit: "Forrásnak a vize, tehénnek a teje elapadhat. De gyermeknek az anyja szava, nyelve?" A reménysége elapadt, így életébõl is kifogyott Deák Dénes bácsi. Aki búcsúzáskor életének jelképes mivoltát vallotta meg: "A várakozás olyan,
mint a fehér torony: messzire látszik." A fehér torony pedig: a Mikes Kelemeni lélekkel immár unokájának leveleit író Nagypapa.
A Duna titkaiból:
Akár Deák Dénes bácsinak, vagy Bódi Vencelnek is lehetne az unokája Aljosa, aki a Deltai napló fõszereplõje. Sütõ András hargitai
történeteinek másik helyszínére, a Tenger partjára utaztatja olvasóját. A Tenger, a messzi és titokzatos világ, ahová elmennek a lányok, s nem térnek vissza Sütõ András képi világában. A Duna delta vízi világában halak, madarak elevenednek meg, s ebben kulminál a madárháború, amit a pirosra
pingált hattyúval robbantott ki Aljosa. A bohócmadarat társai megtámadták; csípték és tépték. "Csõcselékké lett a poétikus metaforák népe" - s az már írói metafora, hogy e lerészegedett legény indította a háborút. Akirõl a napló utolsó lapján megtudhatjuk: anyai nagyszülei "énekország"-ban élnek.
S röstelli, hogy "anyja nyelvén nem tud egy szót se" - akár Dénes bácsi unokája.
Aljosa élvezi az általa kirobbantott háborút - s e vízországi otthonosságának mélyében már megbolydul a természet. Ami csak visszafelé igazolódik: az író a Deltától búcsúzóan Gáfta nénitõl értesül Aljosa
hovatartozandósága felõl. "Egy megtagadott anyanyelv a kitagadójával múlik el" - zárja történetét Sütõ András. Ennek égi párja a hattyúháború. A felbolydított hattyúvilágban az írói látomás szerint: "ezek a madarak mindjárt ugatni kezdenek!" Öldöklõ gyûlöletben már saját veszedelmükre nem is
figyeltek. A földön Aljosa, odafenn a hattyúk voltak megittasodva. Aljosa az alkoholtól és mesterkedésének sikerétõl, odafenn pedig a tomboló hattyúraj. A pirosra festett madár "konokul ragaszkodott társaihoz, ezért tépték." Az ûzött, társai által megkínzott madár azután alábukott - vélhetõen "nem
éli túl a színváltást." Amint Aljosa is elveszett az énekes Csíkország számára. Anyját részeges férje nem tudta átkeresztelkedésre kényszeríteni; megmaradt reformátusnak.
A hattyúraj elszállt a Delta-naplóban. A lõttlábú madár nyomában Arany János géme tûnik elõ: "Lõttlábú madár, nem bír
leszállni." A lírai jegyzet verselemzés is. Utalva Illyés Gyula Sütõ Andrásnak ajánlott versére: felzaklató kérdõjelek helyett is "lándzsás felkiáltó jelekre" van szükség a sorok végén. Az "ararátlan" és a szögesdrót-szivárvány idejében a menedéket "a belsõ vidék s a benti ég" jelenti. "S e lõtt
lábú madár bennünk van. Bennünk énekel - leszállhatatlanul."
E belsõ és folyamatos ének Sütõ András megszólalásában a levélsorozat is, melynek sorában monumentális vízió a "Mert ahová te mégy, oda megyek..." címû. A könyv szerkezeti rendjében ez már az utolsó stációról való híradás. A
megszólalás drámája után (Kék álhalál) a gyermek, így jövõ nélküli magányképet (Mese és reménység) és a nyelv-veszejtést (A Duna titkaiból) követi az életben maradás módozata: "a kép a legcáfolhatatlanabb beszéd". Mert ahová te mégy... nehéz álom, az álmok legsúlyosabbja. Mert a sikaszói
unokavárás közben a mezõségi történelmi barangolás (emlékoszlop: - jó jel: "még van mit irtani belõlünk") Jékely Zoltán gondolatáig (az enyedi Bethlen kollégiumot egyszer a tûz, máskor az "új lakók" pusztították, ezt követõen egy "újabb haláleset": a Cornwall-félszigeten 1777-ben meghalt Dally
Pentreath asszony, "az utolsó ember", aki "az írrel rokon kelta nyelveket beszélte."
S az álom - egy nyelv halála - tûnõdésbõl misztériumjátékká emelkedik. Megidézõdik Mikes Kelemen - õ Édes Nénijének rangját kapja az utolsó kelta asszony. Akár egy modern színjátékban, a színjátékosok több
szerepet is alakítanak. Így történik a Mikes által képzelt Édes Néné-vel: Sütõ András álomképében és idõ-szerepjátékában a Kamaráson felállított ravatalra kerül. S megbolydul a világ - közepe: Pusztakamarás. A falu harangjainak kondulására "A szomszédos falvak is kongatni kezdtek;" s a világ
minden tájáról az emberek, különféle nyelvcsaládok képviseletében, a ravatalhoz igyekeztek.
"Jött az egész Bábel" - breugheli látomás. "Az egész földnek színére" (Biblia - Mózes I. 11) a választott emberiség gyülekezett: Griffszárnyú és kolibrinyelvekben gyászoló gyülekezetként özönlötték
el a kis templom környékét! S e pusztakamarási vízióban micsoda groteszk látomás a dadogó Kemény Zsigmond, aki sírjából tápászkodik s "Egér kandikált ki a csizmája szárából." A ravatalon ott a koporsó: oldalán a felirat: "A Magyar Nyelv
Élt ezer esztendõket.
Elhunyt fojtogatás
következtében."
Sütõ András álom-mitológiájában megszólal az Édesanya. Édes Nénét ébresztõ bájolásával mintha egy Bosch-festmény elevenedne meg. - "Néném, távozásoddal a természet rendje bukik föl: a galamb vércsefiat, mérgeskígyót költ, a szarvastehén farkast fiadzik. Patkány az égben!
Énekes madár a patkány fészkében. Méregvíz és ugató halak. Szõlõtõkén kukacfürtök, sündisznótermés a gyümölcsfáinkon, és varangyvirágok nyílnak a kertekben." E világvégi szörnylátomás Juhász Ferencnél az atomrobbantást követi, Sütõ Andrásnál a NYELV halála jelenti az emberi nemzet végsõ
megsemmisülését.
A passióban bekövetkezik a feltámadás: megérkezik a régen várt László: "Jobb kezében aranyvesszõ, bal kezében aranyalma" - vele feltûnik az édeni táj: "Paradicsom nagy kertjében..." Sütõ András édesanyjától tanult gyermekkori dala immár a feltámadás varázsigéjeként szólal
meg: "Egyedül õrá hallgat Édes Nénénk," s Ruth ragaszkodása és szeretete szólal meg. Szüleinek esküvõi igéje, immár a nehéz álomból felébredve, László érkezése, a "fuvintásnyi maradék nyár"-ban az életet zsoltározza. "Mert ahová te mégy, oda megyek, ahol te megszállsz, ott szállok meg. Ahol te
meghalsz, ott akarok meghalni én is, ott temessenek el engem."
Ahogyan az Anyám könnyû álmot ígér és az Engedjétek hozzám jönni a szavakat címû munkája egy esztendõ forgását is jelképezi, úgy a Levelek... szerkezetében is felfedezhetõ az évszakok változása. A téli esték következnek.

Sikaszói zúzmarás levélke: a Duna-völgyi ítéletidõben megszólal a bújdosó dal: "...piros csizmád nyomát hóval lepi be a tél". Sámson, Toldi Miklós, Kõmûves Kelemen ereje is felréved e mitológiai bolyongásban, melybõl kiszakad a nagyapai sóhaj: "Jó lenne most összenézni veled."
Elérkezett
december - Advent ideje: gyülekeznek az unokák, "a két öreg pangó csendjét a gyermekek fölverték." Szökevény harangocska: Kortyintások egy téli napból - áll a cím alatt. Vagyis töredékek az otthoni együttlétbõl. Csengettyûk szólnak a gyermekek kezében, a magyar és román a templomban az elhunyt
Székely Ilonáért harangoznak. Az együttlétben kinek-kinek megszólal a csengettyû. Dédmama nyelvét nyeletné a harangocskával; Dédpapa az idõk mélyébõl román gyermekek nyakában hallja megszólalni. Nyolcvan esztendeje "az anyanyelvi szót följelentõ találmány" most a magyar gyerekek nyelvi
felügyelõjeként mûködhetne - vélekedett Dédmama. A hírhozó ember román-magyar szótöredékeket makog. Sorsa: a nyelvi szétesettség állapota. S hogy Zeyk Domokos sírkövét ellopták a temetõbõl, egy Trabant árának reményében - ez a morális omlottságot regisztrálja. A kettõ - nyelv és erkölcs -
összetartozik. Így tartozik össze a hatvanas évek (Anyám...), a hetvenes évek (Engedjétek hozzám jönni a szavakat) és a Lõtt lábú madár nyomában, a nyolcvanas évek híradása (Levelek a fehér toronyból).
Napló - jegyzetek - levelek: Sütõ András sajátos prózaváltozatai. Regény, eposzi
regényfolyam helyett töredékes híradások. Az egykori, Bukarestbõl hazalátogató közéleti író a nyolcvanas években mikesi magányát élte a sikaszói számkivetettségben. Ám bújdosó mivoltában is az Egész gondjairól tudósít. Ahogyan Görömbei András írta: "Gyönyörû közösségi és szemléleti értékeket mutat
meg, levelei révén, ezek drámai sorsából tûnik elénk az az igazságtalanság, melynek révén maga az emberi méltóság sérül halálosan, jóvátehetetlenül. (Életünk 1989/1-2) S mint Czine Mihály méltatta a könyvet: Sütõ András levelei reménységet sugároznak: "Fölráz, fölemel, reményt sugall,
föltündökölhet még a szivárvány. Van értéke a csak azért is fejtartásnak." (Magyar Ifjúság, 1988. szept. 1.)
Idézett méltatásában Czine Mihály azt is írta a szerzõ közérzetérõl: "A tél pedig már-már az égig ér." S e közérzet metafora indíttatásának némely motívumát, a korábbiakat
(Vörösmarty, Ady, Tompa László) tágítsuk újabbakkal. Csoóri Sándor a Hó emléke címû versérõl Domokos Mátyással beszélgetvén nagyon szépen megfogalmazza: a "zúzmara a lélek elaknásított rétje fölött fehéredik." (A félig bevallott élet) Amikor Sütõ András Sikaszói zúzmarás levélkét írt unokájának,
búcsúzásában ezt olvashatjuk: "...mert vagyok, aki voltam, és leszek, aki vagyok zúzmarásan is itt Sikaszóban." "A lélek elaknásított rétjé"-rõl való az õ híradása. Az említett beszélgetésben József Attila Téli éjszaka címû verse is szóba került; amelynek képeit is feltûnni véljük Sütõ András írói
világában. A szökevény harangocska csilingelõ és konduló súllyal szól Sütõ András levelében. József Attila versében olvashatjuk. "Mintha a téli éj, a téli ég, a téli érc / volna harang / s nyelve a föld, a kovácsolt föld, a lengõ nehéz / S a szív a hang." Csengés emléke száll Sütõ András
levelében. Az õ szívhangjai azok az édeni együttléteket sóvárgó harangok is, melyek Székely Ilonáért szólnak, a "téli érc" erejével dördülnek. S e "téli ég"-en, József Attila versében, varjúcsapatok köröznek - és feltûnnek Sütõ András írásában is. "Hát így jösztök ránk, nyílt rablási szándékkal,
fényes nappal, Európába? Hess madár! A varjak naphaladáskor jöttek, a vicsorgó fekete felhõ széjjelszakadva akadt fenn a toronymagas akácfában, ahol nem okozott már ijedelmet az én kereplõm hangja, de még a kiáltásom is elhalt visszhangtalanul a varjúpárti egek alatt, hogy álmomban folytassam
azután a riogatást: Anyám, édesanyám, a varjak elhordták mind a búzánkat!"
József Attilánál még az évszak hangulatához tartozó madár-raj "a pusztaság fekete sóhaja"-ként lebben föl az égre. Sütõ Andrásnál már mitizálódik - Tamási Áron-i indíttatással. Az Énekes madárban a "kártevõ varjak"
erõs elszaporodásáról kántál a legényke a játék indításában. S azt is közli a nagyérdemûvel: "melynél fogva ököt lövödözni kell! Akinek pedig nincs puskája, az próbálja meg kõvel eltalálni, de legalább a riogatás mindenki részérõl kötelezõvé tétetik!" Nincs puska, hát riogatunk, mondja Sütõ András
Tamási Áronnal. Tamási még nyári Szentiván-éji fellegek között látta a varjú-sereglést; Hitchcock madarainak réme tûnik fel Sütõ Andrásnál. Nála már nem a vetést ritkítják. Az emberiséget, a humánumot és a világot széttépõ és megsemmisítõ pusztító vízió ez.
A "tél" és a "hó" kép- és
metafora genezisét tekintve Csoóri Sándor és Domokos Mátyás Nagy László Havon delelõ szivárványát is említi a beszélgetésben, mert "nem naptár szerint, hanem lélek-ideig, társadalmi tudat" felõli költõi híradásáról van szó. Amiként Csoóri Sándor számos versében is. Már a hetvenes évek elején éppen
odaátra, Visky Árpádnak üzente: "Zúzmara-koszorúkat rakunk illendõen egy sírra: a / behavazott ország szemérmes ajándékait. Mert el kell / hitetni a világgal s magunkkal is, hogy értünk a kegyelethez, a gyertyagyújtáshoz, a föltámasztás / ingerlõ mesterségéhez." Ady Endre föltámasztási
liturgiájában "Gyémántlanok jég-Bakonyok, / jég-hazák /, jég-Párisok" - Csoóri látomása szerint. A Jég-haza Sütõ András valóságosan megélt hazája. Ám a sikaszói és mezõségi otthon, az alkalmi együttlétek emlékével az édeni, a magasba képzelt és álmodott családi-közösségi élet HAZÁ-ja és birodalma.
Ami a fönti, le nem szálló, sebesült madár képe is egyben.
Levél, mese, esszé, novella elemei fonódnak egybe Sütõ András tudósításaiban. A múltbeli események, jelenbeli, "zúzmarás" híradások; a Deltában és a Hargitán való kódorgások, madarakkal, medvékkel való találkozások, küzdelmek mélyén
az írói és nagyapai szándék szív-hangja szólal meg: a gyermekek és unokák újból és újból való hivogatása.
Búcsúként a kertkapuban három évtizeddel korábban úgy szólt az édesanya: "Aztán gyere még...". Most Sütõ András pusztakamarási és sikaszói zúzmarás leveleibõl hallik a hivogatás, "aztán
gyertek még!" A szarvassá vált fiú mitológiája. Immár nemcsak az õsi és a civilizációs világ feszültsége, hanem a darabjaira töretett, szaggatott haza drámája is. A szakadás, távolodás és a visszaállíthatatlan egység tragédiáját is megéli és megírja Sütõ András. Csoóri Sándor a bartóki mítoszt így
értelmezte: "A Cantata profanában valami olyasmi fogalmazódott meg, ami hasonlatos az Édenbõl történt kiûzetés mitoszára: Utunk többé nincs visszafelé, de a sóvárgás, a civilizációból való kitörés vágya semmivel sem erõtlenebb bennünk, mint az elõbbi állapot kényszere. Mert ha az apai házba már
nem is mehetünk vissza, de szarvasfiakká változva is remegõ inakkal és orrcimpákkal kell állnunk a rengetegben, és hallgatnunk a hazahívó szót. Emlékezetünk: a lehetetlenség, de erõt is csak ebbõl meríthetünk." (Utazás félálomban - Nomád napló)
A hazahívó szó: Sütõ András meséket ír
unokáinak. Lacika és Sára, Borika és Panka, figyeljetek csak Nagytatára! Mesemécseseket gyújtogat sikaszói árvaságában. "Tapsifületlenrõl" ír nektek mesét; sörétszaggatta nyuszi a nyúlbírótól kér vackolási tanácsot. Bizony a figurás számolással se jut tovább onnan, ahonnét elindult; s miközben
Róka Marci az ásóluddal szövetséget köt, szomorúan valós mesében elevenedik meg a Duna története: (Róka Marci és Lúd-milla) "Tudjátok, hol van a Duna deltája? Ahol a mi tündérálmú folyónk menyegzõre készül a Fekete-tengerrel, de mielõtt az egyesülésben végleg elveszejtené magát, nagy szomorúan
meglassul, három ágra szakad és már-már végtelen pangóvízként tûnõdik éjjel, emésztõdik nappal: megtartsa-e lakodalmát a tengerrel? Ezen nincs mit csodálkozni. Égszínû és gesztenyebarna neve volt: Kék Dunának hívták. Idegen vizek karjaiban Feketéné lesz belõle. De még van ideje gondolkozni:
föladja-e régi szép nevét? Az értõl indult, óceánt ígértek neki. Hát most mit csináljon? S míg így tûnõdik a Duna immár hétezer esztendeje, csöndes bánatában csodás borongó világot teremt, beleszövi tündérálmait, óriási hárfaként zengõ nádast, azúrkék tavakat és lagúnákat, bóbitás, úszó
szigeteket, amelyek éjjel-nappal fújdogáló délkeleti szélben úgy vonulnak odébb veled észrevétlen, ahogy az élet múlik el. S néznek utánad gyökérszakállas kecskefûzek, öreg törpék az omlós partokon." Vízi barangolásainak, erdei bolyongásainak, megfigyeléseinek sok évtizedes tapasztalata sûrûsödik
meséiben; állatok és emberek hadakoznak életre-halálra; az édesszájú medvét a vándorméhész pálinkával berúgatja, de ebbõl a csatából még megmenekül. Aztán a medve asszonyságra hallgatva a lótetemnél falatozik, és ez okozza vesztét. Kiderül, az állami vadõrök azért védték, óvták, etették, hogy a
Nagy Vadász leteríthesse. Nota bene: Sikaszó a diktátor egyik kedves vadászterülete. Fácándi Feri híres találmányát Sütõ András már nem tudta elmesélni lapjában, az Új Életben, mert az elsõ rész után a további közlést a cenzúra megtiltotta (Fácánkrónika). Egy nemzedék megnyomorításáról szól a
mese, hogy gyalogfácánként kell menteni az életet, megfosztva a repülés lehetõségétõl. A csibék már csak hitetlenül nevetnek a fácánanyák meséjén, akik a valamikori repüléseket idézték.
- Aesopus-effektus - Páskándi Géza kifejezésével is jellemezhetjük Sütõ András meseíró kedvének közügyi
vonatkozásait. Ez idõben Kányádi Sándor költészetében is feltûnik a fabulatermészet: A tücsök és a hangya, A farkas és a bárány Sütõ András erdei társadalma, ludak, rókák, medvék - emberi gyarlóságokkal és esendõségekkel felruházottan él, s ezért is oly természetes egymással való küzdelmük,
háborújuk. A Vadpávamenyegzõ meseregény, mely Medve Mihályka kalandjait beszéli el. Mihályka nemcsak a természetben bolyong, minek folytán az erdõ törvényeit, a vadászat tudományát sajátítja el, hanem Amálkával a szerelem dolgában is harcban áll. A háborúság oka: az õzbak kilövésének hírére Amálka
fellobban: "Mindenki lõheti! Te nem vagy mindenki. Akárki feketítse a lelkét árvaságra juttatott õzgidáknak szenvedéseivel! Te nem lehetsz akárki!" S nemcsak õzek, madarak lövése tiltatik meg a legényke számára! A titkos parancs Nagyapával való vitát is indít az állatok meglövésének értelmérõl. A
legényke szándéka a szalonka tollaival rajzolás - festegetés útján akarta feltámasztani az erdõnek halott tündéreit."
Amikor a Vadpávamenyegzõ fejezeteit olvassuk, kitûnik, milyen mély megélt természetélmény ihlette Sütõ András meseregényét. Napszakok, évszakok változásában, színek,
árnyalatok bomlanak ki megélt hitelességgel. A tavasz jövetelénél így tudósít: "Az eltûnt hó nyomán sápadt volt még a föld arculata, de közel és távol zsenge, zöld foltok, aranybarnás kecskefüvek jelezték, hogy a tél fehér seregei a síkságon megfutamodtak, éles fogait az idõ elhullatta. De nem
lehetett tudni, hogy mi vár rájuk fennebb, ahol törvényen kívül is február tartotta még a frontot, pedig a naptár azt mutatta, hogy a fajdok dörgésével április utolsó harmada is megérkezett."
Ahogyan a hajnali fojtottságban Mihályka a fõvadász társaságában a vadpáva mozdulását lesi, Kemény
János jelenete idézõdik fel az olvasóban. "A csillagok már alig-alig pislákolnak. Elérkezett a pillanat, amikor szürkület elõtt "hajnalsötét" borul a világra" - így jellemzi a derengés elõtti pillanatot Kemény János Vadpáva címû munkájában. Sütõ Andrásnál: "aztán az ébredõ rengetegnek egy mély
sóhajtása borzolta végig a rezzenetlen csöndet!" A költõi szépség két változata: ami Hajnalsötét Kemény Jánosnál, "mély sóhajtás" Sütõ Andrásnál. Kemény János, mint Sütõ András is egy erdõjáró és természetismerõ pontosságával írta meg a fácándürgés zenei árnyalatait is kibontva, a hangok
jelentéseit a fülledt erdei nász folyamatában. Kemény János antikvizáló idillbe futtatja, amikor a vadász legény, Andris kedvese, Lukrécia is megérkezik a dürgés "teljes kifejlés szakába", s együtt nézik "a vak, õsi szerelemnek ilyen csodálatos lobogását!" A fejezet záró mondata: Lukrécia "Szemei
lángolnak, teste reszket az elragadtatástól, s égõ ajkait szenvedélyes szerelemmel szorítja András szájához." S ha Kemény Jánost említettük, Nyírõ József Uz Bencéjét is idézzük elõzményként. A fülledt havasi éjszakán: "Már nem látjuk a vadpávát, az erdõt, a világot, már nem lessük a neszt, a madár
szerelmét. Már vége a világnak. A testünk fénylik, szívünkben muzsika, körülöttünk mennyország mennyei erdõkkel, arany szálfenyõkkel, csudálatos fénnyel... - Szeretlek!"
A meseregény kulminációs pontja: az erdei veszedelmekbõl menekülõ Mihályka lázálma: megelevenednek és felrémlenek
mindazon erdei vadak, melyek puskák által pusztulnak el.
"- El kellett pusztulnunk, mert szépek voltunk" - panaszolták a gímszarvasok.
"- El kellett pusztulnunk, mert rútak lettünk és tökéletlenek!" - sírták a mindenkori selejtezés áldozatai!
Az állatsereglet bíróságot tart
Mihályka és Nagyapa felett. "Micsoda szégyen és gyalázat az emberre nézve, hogy válogató képessége megsemmisült az indulatában!" S vonulnak a rókák, nyulak, fácánok, foglyok, a gácsérok: valamennyi maga elpusztítását sorolta, s kívánta: sorsukat tapasztalná meg hóhéruk!
Mihályka Nagyapa
vétkeit hallja az állatok vádiratában. S ami már drámában, esszében helyre nem állítható, az a mesében kivirágzik: a szerelem. A Vadpávamenyegzõben Mihályka a hazadöcögõ szekéren, amint Amálkát babusgatja, úgy érez, ahogyan Tamási az Énekes madárban a páros egy-szerelmet röpteti: "A boldogságnak
különös, eleddig soha nem tapasztalt zsongását olyanféleképpen érzékelte, mintha a tavaszba forduló természet minden mûködését egyedül õbenne folytatta volna.
Havasi patakjai helyett vérét zubogtatta.
Viharszívvel a fejét zúgatta!
Erdõt, mezõt rügyekkel borítva egész testében
keltett olyan lüktetést, hogy a két füle pattogott bele!
Dürgõ fajdkakasait benne táncoltatta és énekeltette! Fészekrakó madaraink énekével a fejét megtöltötte! Párjukat keresõ - hívó kék galambok a fülében koncerteztek:
Nászrepülésükben puhaszárnyú, hosszúcsõrû szalonkák az ég
peremérõl õt szólongatták. Repülj velünk! Mintha ezt mondták volna.
Ott az öledben a szalonka-leányka! Az erdõk piros-feketeszárnyú tündére."
A sikaszói mese-álmok csöndjében a lehallgató berendezések rögzítik és továbbítják a hétköznapok tényeit. Szomszédok, ismerõsök és sose látott
emberek érkeztek a hírekkel; 1986 nyarán Hargita megyébõl ezeregyszáz 10. osztályt végzett diákot kell Regátba irányítani, onnan kötelezõ kilencszáznegyven végzett fiatalt fogadni; Ferenczes István költõ belügyes zaklatása elkezdõdött, mert a bukaresti magyar követség munkatársától könyveket
fogadott el; napról-napra újabb falvakkal gyarapodott a megsemmisítésre ítélt erdélyi települések száma. Arról pedig még a bukaresti magyar nagykövet, Szûts Pál is a Szabad Európa Rádióból értesült, hogy Grósz Károly munkásõrgyûlésen bejelentette: rövidesen találkozik a román pártfõtitkárral.
Vélhetõen szovjet biztatásra (Ligacsov) is vállalta a váratlan utat, de bizonyosan benne volt ebben pártvezetõvé választásának igazolási ambíciója is. Gondolván: Kádár kerülte a találkozót, õ majd megmutatja...
Nem mutatta meg.
Augusztus 28-án vasárnap csúfosan felsült. Noha Szûrös
Mátyás és csapata sok és alapos dokumentációval látta el, de önhitten maga akart eredményt elérni; még a tárgyalás folyamán se konzultált politikus társaival. Grósz engedte, hogy a kolozsvári konzulátus visszaállításának kérdését levegyék a napirendrõl; más ügyekben folyamatosan nem tudott
válaszolni a román diktátornak. Szegedi nyilatkozatát pedig országos, sõt nemzetközi felháborodás fogadta.
Az aradi utat az aligai üdülõbe Grószhoz sietõ Berecz János is kudarcnak minõsítette. Grósz Károly voltaképpen már itt megbukott politikusként s nagyban segítette a rendszer omlásának
folyamatát. Augusztus 31-én a Szabad Kezdeményezések Hálózata Szóvívõi Testülete nyilatkozott úgy, hogy "Ez a tárgyalás is megmutatta a "titkos diplomácia" csõdjét." Szeptember 3-án Lakitelken immár társadalmi érvénnyel és hatással megalakult a Magyar Demokrata Fórum, amely nyilatkozatban ítélte
el Grósz Károly szereplését. Hivatalos álláspont szerint az MDF közleménye megsértette Grósz személyét. Erre mondta azt Csoóri Sándor: "ha ezt sértésnek veszi, akkor ezt akartuk, mert nem lehet egy országot történelmi tudat nélkül irányítani." Grósz Károly nem tudott a helyzethez felnõni. Ahogy
Szûrös Mátyás jellemezte: fõként Thürmer Gyula tanácsait követve folyamatosan a nacionalizmus rémképét hangoztatta. Aczél György és környezetének sugallatára pedig az erõsödõ antiszemitizmus fantomjával hadakozott: "Grósz mintha elolvadt volna attól, hogy õt dísz-századdal várták és kitették a
fényképét" - mondta Szûrös. Grósz pedig némi társadalmi tapasztalattal is megerõsíthette magát, hiszen utazása elõtt nemsokkal a Magyar Építõmûvészek Szövetségének falurombolás elleni tiltakozását követõen ellátogatott a szövetségbe, s ígérte: a találkozón "nyomatékosan síkraszállunk a magyar
nemzetiségi kultúra érdekéért." Grósz nem tette meg, s még olyan elemi hazugságait se cáfolta a diktátornak, miszerint "a kolozsvári magyar színház rendszeresen jár Budapestre." (2+2 monológ - Tiszatáj 1990/6)
Nem sokkal az aradi találkozót követõen, Szûrös Mátyás szeptember közepére
tervezett látogatása elõtt Sütõ András levélben figyelmeztette a magyar vezetõket a román politika azon játékaira, csapdáira, amelyek a magyar és a nemzetközi közvéleményt oly sokszor megtévesztették: "Annak a stratégiai tervnek alapján, amely falvak ezreit szándékozik eltüntetni, még ne keressen
senki lerombolt falut Erdélyben. Ez gyakorlatilag még nem kezdõdött el, csak szórványosan. Ezzel szemben a Székelyföld minden megyeszékhelyén elkészültek már azok a tervek, amelyek megszabják: hány község marad meg agráripari központként, és hány falu van halálra ítélve. Hogyan? Azonnali lebontás
útján? Nem. Hanem olyanformán, hogy mindazok a fejlesztési tervek, amelyek eleddig az összes falvak javára készültek, ezután a kiszemelt agráripari centrumok kiépítését fogják elõsegíteni, a fölöslegesnek nyilvánított települések pedig a létükhöz nélkülözhetetlen anyagi ráfordítások megvonása
folytán fokozatosan elhalnak... Kezdetben a pártfõtitkár ezt a folyamatot rövidebbre tervezte. Még éltében szerette volna látni, hogy álma: az erdélyi magyar lakosság szívét-lelkét alkotó, kompakt székelység teljes szétszóratása megvalósult. Késõbben, nem sokkal az aradi csúcstalálkozó elõtt,
némileg módosított elgondolásán, azt hangoztatva a pécskai parasztok elõtt, hogy agrárterület-fejlesztési tervét nem néhány esztendõ alatt, hanem az ezredfordulóig kell megvalósítani. Ezt két okból hangsúlyozhatta: részint a nemzetközi közfelháborodás miatt, másrészt annak okából, hogy a
végrehajtás iszonyatos mennyiségû építõanyagot igényel. Közben folytatódnak még a gigantikus méretû bukaresti átalakítások; az elnöki palota sincs készen, s még nem fejezõdött be az erdélyi városok etnikai arculatának radikális megváltoztatása, amihez ugyancsak sok tízezer tömbházlakást kell még
felépíteni.
Mindezt figyelembe véve elhamarkodott minden olyan értékelés, miszerint a falurombolás ügyében "nem voltunk eléggé tájékozódva" stb.
Az ördögi tervet nem adták és nem adják föl, csak véghezvitelében folyamodnak óvatosabb rendszabályokhoz.
Számolni kell azzal, hogy
a megtévesztés zseniálisnak mondható módszereivel fokozatosan lecsillapíthatják a Romániába utazó küldöttségek nyugtalanságát. Máris hallani nyilatkozatokat, miszerint nyugati diplomaták "nem tapasztaltak jogtiprást." Hogyan is tapasztaltak volna? A jogtiprás nincs a házak falára írva, sem a
megtiportak homlokára. Így tehát a magyar nyelvû oktatásnak majdnem teljes megszüntetése, a magyar kultúra ellen hozott intézkedések sorozata, a felkorbácsolt román nacionalizmus mindennapi megnyilatkozásainak milliónyi jelensége, az ifjúság szervezett szétszóratása, a maradék nemzetiségi
intézmények fölszámolása: idegen szem által nemigen érzékelhetõ valóság. Ugyanúgy nehezen fedhetõ fel a magyar, vagy német tömegek kivándorlásának, menekülésének, szökésének ezeregy oka. Emberi tragédiák végtelen sorozata rejlik a jelenség mögött, ám ez még azok számára is fölmérhetetlen, akik
helybéliek. A külföldiek tájékozódásának lehetetlenségét csak növeli az a szomorú tény, hogy még ma is akadnak Romániában magyar értelmiségiek, funkcionáriusok, megfélemlített személyek, akik a nyílt nemzetárulás útjára lépve képesek cáfolni a cáfolhatatlant: az égbekiáltó jogtiprások
következményeit. Az úgynevezett Magyar Nemzetiségû Román Dolgozók központi és megyei tanácsainak hangadó tagjai a legelemibb emberi erkölcsök arculköpésével a karrieristák cinizmusával képesek nyilvánosság elé állni és mint saját véleményüket, felolvasni a párt propagandaosztályain fogalmazott
deklarációkat, hûségnyilatkozatokat és Magyarország ellen szóló rágalmakat."
A Magyar Nemzetiségû Dolgozók Román Tanácsát említette Sütõ András, s egy szeptemberi csíkszeredai ülés, bizonyára az aradi találkozót erõsítendõ, és Szûrös Mátyás látogatását elõkészítendõ, kutyakomédiája is
igazolta állítását. Az ülés kezdetét hatalmas propaganda (film, tévé) cirkusz kísérte, majd váratlan közlés: az ülés nyelve magyar. Mindenki román nyelven készült, némely értelmiségiek magyarul rögtönözték a leírt szöveget, de jó néhányan "saját" szövegüket sem tudták elmondani - magyarul. Az
értekezlet persze a horthysta, revizionista Magyarország ellen szervezõdött, a nyilatkozat románul született. A lapok a felszólalásokat ferdítve, hamisítva közölték.
Ezekben a napokban az aradi egyházmegye közgyûlésén Molnár János területfejlesztést bíráló javaslatát tizennégy lelkész,
köztük Tõkés László írta alá.
A fõtitkári találkozó folytatásaként Szûrös Mátyás Szokai Imrével Bukarestbe, majd Sepsiszentgyörgyre utazott szeptember közepén. A magyar delegáció érkezésének hírére a színház magyar társulatát turnéra indították, az egykori Mikó kollégium diákjainak iskolai
szünetet rendeltek el; átmeneti díszletként az iskola pincéjébõl elõkerített régi érettségi tablókkal igyekeztek ámítani a küldöttséget az iskola "magyar" mivoltáról. A román belügy és a helyi pártvezetés minden igyekezete ellenére sem tudták megakadályozni a Szûrös Mátyás és a magyar delegáció
iránt kifejezett lelkes rokonszenv-megnyilvánulásokat. Bukarestbe visszatérve az elutazása elõtti órákban egy kierõszakolt találkozón a román diktátor protokoll fogadás helyett több órán át kénytelen volt végighallgatni Szûrös Mátyás kritikai véleményét - így egyenlõ felek tárgyalásává fordult a
találkozó. A romániai magyarsággal kapcsolatos hangulat apró jellemzõje: az utasok türelmesen vártak a Budapestre induló, már alapos késésben lévõ Malév-gép fedélzetén, hogy Szûrös Mátyás megérkezzen. Amikor a magyar politikus felszállt a gépre, hatalmas taps és ováció fogadta az új szellemû
politika képviselõjét. A Bukarestben és a látogatáson történteket csak késõbb ismerhettük meg. Hazaérkezését követõen Szûrös Mátyás nem haladta meg a protokoll nyilatkozatok szokását. Okát elmondta utóbb: "Nagyon kellett ügyelni, hogy ne tudják úgy beállítani, hogy az én utam Grósz Károlyt
kontrázza, és a vezetõség megosztására irányul, de ez mégiscsak bekövetkezett. Úgy értékelték, hogy nacionalista vonalat követünk, és megpróbáljuk lejáratni Grósz Károlyt és a pártvezetõket." Grósz Károly ezután mindent elkövetett, hogy Szûrös Mátyás törekvéseit ellehetetlenítse, munkatársait
megbénítsa a határon túli ügyek képviseletében.
A könyvkiadásra már nem terjedt ki Grósz Károly felügyelete; így a debreceni Csokonai Kiadó Cs. Nagy Ibolyának köszönhetõen, kiadta Csurka István Megmaradni címû drámáját; s az 1987-es debreceni Erdély történetérõl rendezett konferenciából
kinõtt tanulmánykötet is megjelent. De kéziratban is terjedtek mûvek itthon; például az egykori magas rangú belügyi vezetõ, Ion Pacepa könyve, a Vörös Horizont, mely 1987 végén Amerikában látott napvilágot s a diktátor életének ismeretlen dokumentumait tárta nyilvánosság elé. Stencilezett, szerény
kiadásban gazdag tényanyaggal jelent meg a határ/idõ/napló, mely "erdélyi figyelõ"-ként a napi események ismertetése mellett, történelmi és nemzetközi kitekintéssel is szolgált.
A román könyvkiadás is dolgozott persze a maga módján. Nemcsak a Kriterion módszeres sorvasztásával, kötelezõ
politikai mûvek kiadásával (pl. 1918-as gyulafehérvári eseményekrõl), hanem Francis Pãcurariu Románok és magyarok a történelem sodrában címû esszékötetének megjelentetésével. (Emlékeztetõül: Pãcurariu volt az, aki Sütõ András unokáját és családját az írószövetség tengerparti üdülõjében magyar
beszéde miatt megfenyegette 1982 nyarán).
Borsi Kálmán Béla tanulmány méretû és elmélyültségû elemzésben foglalkozott Pãcurariu munkájával. A ténybeli részletezés helyett érdemes Borsi Kálmán Bélának egy karakterisztikára utaló megjegyzését idézni: "...egy önmagát, önazonosságát
kétségbeesetten (újra) keresõ értelmiségi réteg s közvetve egy dinamikus, szerfölött fiatal nemzettudat válságtünetének belsõ bizonytalanságai és újjáéledt kételyek árulkodó jelének, s torz megnyilvánulásának tekintem." A békülékenység elemeit is jelezve P&#x01ce;curariu munkájában, Borsi Kálmán
Béla felteszi a kérdést: "Vajon tudatában van-e ez az értelmiség, hogy a mai román univerzum öröklött gondjai, megoldatlan problémái s különösen az utóbbi negyedszázad belsõ "történései" miatt jelenlegi állapotában egyszerûen nem alkalmas a korszerû átalakulásra, s így alig valamicske sansza
maradt, hogy modern eszmények befogadásával a siker reményében párbeszédet kezdeményezhessen, s újra megpróbáljon felzárkózni ahhoz az "Európához", amelyhez részben görög-levantei eredetû tehetséges diplomatái és nagyformátumú államférfiai, valamint kifinomult franciás mûveltségû értelmiségi
elitje révén többször is oly közel került?" (Az 1988. december - 1989. január között készült kézirat elsõ közlése: Tiszatáj 1990/8. Újra közölve: Kihívás és eretnekség c. kötetben - Kaláka 1996. - Sepsiszentgyörgy)
A két ország feszültsége napról napra, hétrõl hétre tovább erõsödött. A
szokásos október 6-i aradi álnok játékát ebben az évben is eljátszotta a román politika. Sok magyar turistát már a határon sem engedtek át, s aki mégis bejuthatott, az a vértanúk emlékmûvéhez nem érkezhetett meg. Lezárták az utat, azzal az ürüggyel, hogy autóversenyt rendeznek. Így a tömeg az
aradi katolikus templomhoz ment; gyertyákkal és a Himnusszal emlékezett a 13 mártírra. Októberben Gyõrfi Károlyt, a bukaresti magyar követség kereskedelmi tanácsosát azzal az ürüggyel utasították ki Romániából, hogy az ország rendje ellen lázító röpcédulákat találtak gépkocsijában. A politikai
fordulat után jelentkezett egy nyomdász: az amerikai követség utcájában tartó gépkocsira õ helyezte a röplapokat. A keleti országok történetében addig páratlan diplomáciai gesztusra a Horn Gyula vezette magyar Külügyminisztérium gyorsan és határozottan válaszolt: kiutasította Pavel Platonát, aki a
budapesti román nagykövetségen már második ciklusban a Securitate magas beosztású embereként dolgozott.
Ferenczes Istvánt és a szintén csíkszeredai Bányász Lászlót az õsz folyamán tovább vallatták. Magyarországgal való titkos szervezkedést akartak rájuk bizonyítani. A durva rágalmak nem
értek célt; s válaszként a magyarországi értelmiség (Berzsenyi Társaság) 1988 õszén Berzsenyi-díjjal jutalmazta Ferenczes Istvánt. De még itthon is agresszió: november 15-én a brassói tüntetésre emlékezõ szolidaritási felvonulást a magyar pártfõtitkár utasítására a rendõrök durván, motorokkal a
tömegbe hajtva, gumibotokkal, verték szét a Thököly úton. Ez volt a régi Magyarországon az erõszakszervezet utolsó akciója. Tõkés László is ekkor kezdte meg harcát Temesváron a securitatéval együttmûködõ nagyváradi püspök, Papp László ellen. Folytatta pontosabban; mert korábban, dési lelkészi
szolgálatában is bátran szembeszállt Papp Lászlóval, aki nemzetközi fórumon gyalázta Illyés Gyulát. Elsõ memorandumát Tõkés László azért fogalmazta, mert felfüggesztették a temesvári egyetemi színjátszók mûködését. A nacionalizmussal vádolt ifjak irodalmi mûsorral szerepeltek a templomban a
reformáció ünnepén. Doina Cornea asszony Kolozsvárott küzdött a diktatúra ellen. 1988 folyamán három nyílt levelet is írt: a krakkói emberjogi konferenciához címezve, a Szabad Európának, s huszonkilenc társával a falurombolás ellen tiltakozott. Szeptemberben fizikailag is bántalmazták, majd
november 16-án (brassói tüntetés évfordulója!) újra megverték, s ezt követõen házi õrizetben tartották. Diplomaták próbáltak találkozni vele - az angol nagykövetet a securitate megtámadta, bántalmazta - ez már eseményt jelentett a világ sajtójának is. Akárcsak Gérard Depreznek, az Európai
Parlament tagjának is, akinek 1989. január 9-én mégis sikerült találkoznia Doina Corneával.
Franciaország egyre élesebb terepévé válik a román kérdésnek. A francia lapok nagy terjedelemben foglalkoztak a falurombolással, a letartóztatott francia újságíró esetével, a Budapestrõl kiutasított
román ellenzékiek bolyongásával Európa különbözõ városaiban. Giscard d'Esting pedig a parlament külügyi bizottságában határozott lépéseket követelt az emberi jogok védelmében. G. A. Pordea, aki szélsõjobboldali pártjának képviseletében került a strasbourgi Európa Parlamentbe, s a securitate embere
volt, Erdély címerével borított könyvében fejtette ki a diktátor nézeteit az Erdély történetérõl s a magyarság ellenséges mivoltáról. Pordea 1988-ban megjelent könyvét az Európa Parlament valamennyi képviselõjéhez eljuttatta, s Diurnus (Bodor Pál) joggal furcsálta jegyzetében (Magyar Nemzet 1989.
november 3.), "hogy hallgatunk róla." S a nemzetközi hírverésben, propagandában változatlanul bénultság mutatkozott. Az Erdély történetének angol és francia kiadása húzódott, noha politikai döntés is volt rá, bizonyos erõk fékezték. S érdemes Romsics Ignác beszámolójára is figyelni, aki egy 1988.
december 10-i párizsi könyvbemutatóról tudósított (Hitel 1989/6.). Románia és a román-magyar kérdés Párizsból nézve címmel Catherine Durandin és Despina Tomasu Ceauºescu Romániája címû könyvét ismertette. A történeti, politikai elemzésekbõl és személyes vallomásokból összeálló kötet svájci mintájú
autonómiát is felvetett, az aradi találkozót pedig úgy kommentálta a szerzõpáros, hogy "minõségileg kevesebb annál, mint amit a magyarság Románián belül 1945 után egyszer már élvezett." Ami pedig az itthoni tanulságot illeti, némi kritikával és joggal jegyezte meg Romsics Ignác: "milyen jó és
mennyire "felnõttes" "demokratikus" lenne, ha a magyar értelmiség teljesen érthetõ információéhségét egy intellektuálisan a legigényesebbek közé tartozó (az Erdély történetére gondolok) utáni állami és magánkönyvkiadóink nem (vagy nem csak) fényképalbumokkal, szövegválogatásokkal és felületes
útirajzokkal próbálnák kielégíteni, hanem olyan naprakész információkat tartalmazó, múltat és jelent együtt láttató s érzelmek helyett inkább eszünkre ható szakszerû elemzésekkel is megörvendeztetnének bennünket, mint amilyet Catherine Durandin és Despina Tomescu írt Párizsban. Ilyen kéziratok
ugyanis Budapesten is vannak."
Tán minden újságcikknél, könyvnél nagyobb visszhangja volt a világban Eugen Ionesco nyilatkozatának, aki mint korábban, most sem hallgatott a romániai zsarnokságról: "Megfogalmazódott bennem egy kérdés, amit most feltennék önöknek - és mindenkinek. Miként
létezhet az, hogy a gyilkost, akinek nem adatott meg a szerencse, hogy államfõ legyen, általában letartóztatják és elítélik, míg egy államfõ gyilkosságai büntetlen maradnak. Vajon nem volna kötelességük létrehozni egy állam- és kormányfõkbõl álló törvényszéket, mely bíráskodna és ítélkezne a
gyilkos államfõk felett? Fõleg abban az esetben, ha ez a gyilkos ráadásul még beszámíthatatlan is, mint Bokassa, Amin Dada, vagy mind között a legkártékonyabb és legközönségesebb - Ceauºescu." (1987. december 2-án a francia TV 1-es csatornáján elhangzott üzenet - idézi az Erdélyi Tudósítások 1989.
júniusi száma.)
A menekültek pedig egyre erõsödõ hullámban érkeztek Magyarországra. Mindenüket odahagyva, életük kockáztatásával éjszaka kúsztak a szántóföldön, úsztak a Maroson át. Akiket elfogtak, azokat megkínozták, börtönbe zárták. De sok ezer lej ellenében, a román határõrökkel
összejátszó embercsempészek is közremûködtek például a nagyváradi határszakaszon. Leleplezõ, hogy magyarok mellett románok és ismert személyek hagyták el az országot; Nagyvárad katonai ügyésze, Flutar 1988-ban már Budapesten élt titokban, belügyi védelmet élvezett s dicstelen és gyanús szerepet
játszott a magyarországi román ellenzék szétverésében. Az év utolsó napjainak szenzációja pedig a bukaresti Steaua világszerte ismert futballcsapat szerb származású játékosához, Belodedièhez fûzõdött. Belgrádban töltött ünnepek után nem tért vissza Romániába, hanem menedékjogot kért
Jugoszláviában.
Itthon és Európa-szerte zúgtak a harangok. Megszervezõdött a Márton Áron Társaság (1988. december); alapítványt hoztak létre Erdély Mûvészetéért; mûködött az Erdélyi Magyarok Egyesülete (1988. márciustól); Erdély-körök alakultak országszerte, társadalmi, építészeti,
népmûvészeti kiállítások nyíltak, humanitárius és tudományos egyesületek és társaságok szervezõdtek. Amelyekben lélekerõsítõ események helyett sokszor a személyeskedõ és hatalmi kérdések fontosabbaknak mutatkoztak a drámai valóságnál.
A magyar vezetés hosszú, belsõ viták után március 14-én
105. tagként csatlakozott a genfi menekültügyi konvencióhoz. Idõközben az ENSZ Emberi Jogi Bizottsága Genfben 45. ülését tartotta 1989. január 30-tól március 10-ig. A 43 delegáció részvételével rendezett tanácskozáshoz február végéig hatalmas és kivételesen szervezett tiltakozó levéláradat
érkezett: 160 ezer levélben kérték a romániai emberellenes politika kivizsgálását. Február 10-én Jeszenszky Géza, Joó Rudolf, Harry Binder (az erdélyi szászok nevében), Pierre Boulany, az Emberi Jogok Nemzetközi Szövetségének képviseletében és Hunyadi István strasbourgi történész nyilatkozott
Genfben a romániai helyzetrõl. A zárószavazás elõtt a román delegáció manõverezett, revizionizmussal vádolta Magyarországot. Március 9-én - 21 igen és 7 ellenszavazattal - a testület elítélte a román diktatúrát. (Tíz ország tartózkodott) Mint azt a Hitel 1989/9-es összeállítása megjegyezte: a
genfi ülés részleteit a magyar sajtó nem ismertette. Dumas, francia külügyminiszter március végén romániai meghívását lemondta. A Helsinki Szövetség elnöke, Karl Johannes von Schwarzenberg herceg február 21-én jelentésben számolt be a romániai helyzetrõl a budapesti és debreceni menekülttáborban
való tájékozódása nyomán. A román külpolitika hazugságait felfedve megállapította: a romániai emberi jogok kérdése nem csak a kisebbség ügye.
Ezt fejezte ki Cs. Gyimesi Éva is, aki március 11-én szolidaritás érzéstõl áthatott nyílt levelet írt Doina Corneához. Ebben olvasható: "Az erkölcsi,
kulturális értékek kölcsönös elismeréséhez - meggyõzõdésem szerint - nincs szükség határkiigazításra. Az erkölcsi-kulturális közeledés nem veszélyezteti a politikai határokat. Az a politika viszont, amely folyton a határok szilárdságát félti a magyaroktól és hangulatot szít ellenük, az gátat emel
közénk! És nemcsak gátat emel az õszinte közeledésben, hanem folytonosan rombolja a bizalmat, pusztítja olyan erkölcsi gesztusok hitelét, amelyek túl minden határon és nemzeti különbségen a közös emberi lényeg felismerése és a közös érdekek megfogalmazása felé próbálnak mutatni."
Bizonyára
ez a kiállítás hívta ki a securitate gyûlöletét is, mert Cs. Gyimesi Évát június 21-24 között reggeltõl estig naponta kihallgatták a kolozsvári belügyi szervek. Elõtte (májusban) a securitate többször bántalmazta Doina Corneát. Mircea Dinescu Libérationnak adott interjúját követõen bukaresti
lakását nem hagyhatta el. A nyilatkozat, amely a Frankfurter Rundschauban és a Magyar Nemzetben teljes terjedelmében, tehát a francia lapból elhagyott nemzetiségi részeket is tartalmazva jelent meg (május 20.), a diktatúra egyik vonásaként említette: "...éppenséggel az a tény, hogy a románok
mellett a magyar és a német lakosság megmásíthatatlanul õrizte a különféle struktúrák, elhivatottságok és vérmérsékletek harmonikus összetettségében a maga sajátos útjait és színeit, adott e Duna és Kárpátok közötti tájnak oly sajátos ízt, tette Európa magjává. A sváb vagy magyar falvak
elnéptelenedése, a zsidók exodusa az én szememben e haza jövendõ sorsa szempontjából épp oly riasztó, mint a román falvak elnéptelenedése, vagy a románok kivándorlása." Az írógéprõl évente betûmintát követelõ rendõrállamot jellemezve Mircea Dinescu fanyarul jegyezte meg: "már csak az
ujjlenyomatunk hiányzik, hogy a bûnügyi nyilvántartásunk teljes legyen." A Cet elvtárs gyomrában címmel megjelent interjút így zárta Dinescu: "Mondja el ott, ahová eljut, hogy az Úristen elfordította az arcát a románoktól!"
Ezekben a hetekben Victor Hajdu, alias Hajdu Gyõzõ propagandafilmet
forgatott a magyar nemzetiség boldog életérõl. A Szabad Európa Rádió egyik késõ esti magyar adásában pedig elhangzik Cs. Szabó László Álmatlan éj címû, 1976-ban írt verse: "...Udvarhely Baromlaka Medgyes / Nagymoha Ürmös Kóbor Sárpatak Almakerék / anyám sírjáról örökre eltûnt a borostyán / a
család csontjait beton alá boronálták. / Levegõt!" (A tág haza)
Csoóri Sándor az Európai Protestáns Szabadegyetem bécsi nyitó elõadásán (április 29.) elevenbe vágó közügyi kérdésként beszélt társadalmi-szellemi meghasonlottságunkról: "a Kádár - Aczél kormány mitologikus gyanakvással kezelte
a nemzeti ügyet. A magyarság bármilyen életrezdülésében a nacionalizmus hétfejû sárkányát látta azonnal színre lépni. A tragikus népességfogyás emlegetésében ugyanúgy, mint a határainkon kívüli magyarság védelmének a sürgetésében.
A félelem rövidlátással verte meg kormányférfiainkat és el
is törpítette õket. Csupán Ceauºescunak két olyan aranyérmes skalpja van, amelyért már érdemes volt megszületnie: hetvenhéttõl Kádáré, s nyolcvannyolctól Grószé." (Tiszatáj 1989/9.) Dumitru Mazilunak, akit genfi állomáshelyére korábban nem engedtek vissza, állandó belügyi megfigyelés ellenére
sikerült kijuttatnia az ENSZ svájci központjába azt az anyagot, amely az emberi jogok és az ifjúság romániai helyzetérõl számolt be. Katonai Bíróság zárt tárgyaláson kezdte meg a kémkedéssel vádolt Mircea Raceanu perének tárgyalását. A nemzetközi közvélemény elõtt nyilvánvaló volt: jogi eseménynek
álcázott provokációról van szó. Mert Raceanu édesapja egyike volt annak a hatos, veterán kommunista csoportnak, amely az év elején aláírta a diktátornak címzett, az ország romlásáról szóló és diktatúra elleni tiltakozó memorandumot.
Marácz László és Henry Kammer kezdeményezése nyomán
megalakult a Frizföldi Erdélybizottság, amely csatlakoztt a Brüsszelben indított falu-örökbefogadási akcióhoz; megszólalt és tiltakozott a Charta '77 szervezet is. Mitterand francia köztársasági elnök nemzetközi összefogás gondolatát vetette fel a román diktatúra ellen; Szûrös Mátyás, az
országgyûlés elnöke is levélben kérte (1989. május 25.) az Egyesült Államok szenátusát: segítsen abban, hogy Románia a nagyvilág érdekeihez híven az emberi és nemzetiségi értékeket tiszteletben tartó állam legyen. Christopher Dodd amerikai szenátor 53 politikus társának egyetértõ aláírásával
(június 12.) levelet írt Bush elnöknek, amelyben Románia népeinek elnyomására és a falupusztítási tervre hívta fel a figyelmét. Az amerikai képviselõház 119 tagja hasonló szellemben fogalmazott beadványt. Párizsban az emberi jogok európai helyzetével foglalkozó, harmincöt ország részvételével
május 30-június 23. között megrendezett tanácskozáson a résztvevõk többsége Romániát megnevezve arról szólt, hogy a diktatórikus állam veszélyezteti az európai enyhülési folyamatot. Magyarország képviselõje, Erdõs André felszólalásában tényszerûen sorolta azokat a megkülönböztetõ intézkedéseket,
amelyek a romániai magyarság ellen irányultak. Ara Kovács Attila, Keszthelyi Gyula és Molnár Gusztáv az Amerikában létrehívott Magyar Ember Jogi Alapítvány képviseletében ismertették a romániai ember- és településmegsemmisítõ politika fejleményeit. A Román Emberi Jogi Liga pedig tényekre, nevekre
utalóan közzétette azt a dokumentációt, amely a diktatúrában üldözött emberek sorsával ismertette meg a nagyvilágot. Ahogy a budapesti Kulturális Fórum és a bécsi utóértekezlet munkáját nehezítette az, hogy a záródokumentumnak ellenszegült a román delegáció, úgy ellenállása folytán a párizsi
értekezletet sem sikerült közös nyilatkozattal zárni. Biztató jel itthon, hogy féléves elõkészület után Pozsgay Imre államminiszter hatáskörébe utalva, Tabajdi Csaba vezetésével megalakult a nemzeti és etnikai kisebbségek ügyével foglalkozó kollégium, amely szakértõi testület bevonásával hatalmas
energiával s átgondolt programmal kezdett munkához.
Májusban megindult az Erdélyi Tudósítások, mely havilapként idõszerû politikai kérdésként kezelte a romániai eseményeket; vezetõ magyar politikusokat szólaltattak meg, román és német nyelvû cikkekben tudósítottak a romániai állapotokról;
menekülteknek információkkal, tanácsokkal szolgáltak. Biztonság okán a szerkesztõk és a cikkek írói többnyire álnéven publikáltak. ("Böjte Csaba", "Kolozsvári Csilla"...) Folytatódott a fontos mûvek kiadása: Mikecs László Csángókja; Domokos Pál Péter Rendületlenül címmel Márton Áron életének
dokumentumait adta közre; s megjelent az Erdély történetének egykötetes változata, ám az idegen nyelvû kiadások még mindig késtek. Negyven év múltán újra kiadták Makkai Lászlónak a Magyar-román közös múltról szóló könyvét. Az Európai Protestáns Szabadegyetem, amely nyugatról eddig is nyomást és
segítséget jelentett a hazai szellemi életnek, Tamási Szülõföldem (1986), Mikó Imre Huszonkét év (1987) után Bíró Sándor alapmunkáját adta közre 1989-ben Kisebbségben és többségben címmel. Menekültügyben a nyugtalanító helyzetet jelezvén Pánczél Tivadar, a rákosszentmihályi lelkész Gál Zoltánhoz,
a Tárcaközi Bizottság elnökéhez írt nyílt levelet. Ebben felhívta a figyelmet: másfél éve hiába kérik a menekülttáborok felállítását; a rádióban szükség volna információkat sugározni, amit az erdélyiek is hallhatnak; felhívta a figyelmet "állampolgári biztonságuk" érdekében, hogy szûrjék ki a
"zavarkeltõ" elemeket és küldjék vissza. S fel kell készülni a Ceauºescu utáni korszakra, "amelyben a két nép viszonya normálissá válhat."
Az Erdélyi Tudósítások elsõ számában Szûrös Mátyás nyilatkozatában olvashattuk: "tisztességtelen módszerekkel szemben tisztességes eszközökkel nagyon
nehéz eredményt elérni." Érintette az interjú a román atomfenyegetést is, melyet a román diktátor Aradon már szóba hozott; Tabajdi Csaba ezt olasz lapban is felemlítette, ami Grósz Károly felháborodását váltotta ki.
Hogyan lehet a további omlást megakadályozni? Azt írja Gaál Ernõ: kivételes
emberek az emberhez méltatlan szituációban egyszerûen nem tudnak tétlenül maradni. (A sajátosság méltósága) Sütõ András sem tudott tétlenül maradni. Tavaszi magyarországi idõzése folyamán jelent meg a Tõkés László ellen indított belügyi és egyházi hajsza elsõ dokumentációja. Sütõ szorgalmazására,
bevezetõjével a Film Színház Muzsika közreadta 1989. áprilisában, a Panoráma híreit egy hónappal megelõzve. Otthon a gyülekezet is ellenáll: áprilisban nem vette tudomásul Tõkés László eltávolítását. Sütõ András budapesti tartózkodása idején megírta köszöntõjét az újjáinduló Tiszatájnak (1989/8)
és Tamási Áron Szülõföldem címû, a háború után ki nem adott könyvének Tiszatáj-beli folytatásokban tervezett közléséhez a bevezetõt, melyben olvashatjuk: "Napjainkban pedig, amikor a nemzet újból oly nagyon a család megtartó erejére szorult; amikor az Egésznek állapota a Rész erkölcsi, szellemi
egészségén is múlik: valóságos megújulás az olvasó számára, ha ismét bejárja Tamási Áron székely világát." (1989/9) Egykori, Orbán Balázs kapui címû írását (Évek - hazajáró lelkek) az Olasz Ferenc 1975-80 között készült felvételeibõl összeállított Székelykapuk c. fotóalbumhoz bevezetõ esszévé
formálta. Az angol, német és francia kísérõszöveggel ellátott kötet - mely Németh Miklós miniszterelnök segítségével jelent meg - ajánlását Sütõ András írta: "A faragott székelykapuk egy sajátságos népi szellemiség tárgyi megtestesülései. Hitvallás ez? Annak megvallása ilyenformán is, hogy
folyamatos létében a székelység századok értékes hagyományaihoz ragaszkodik. Aki ezekbõl kiforgatná: jobb ha a tréfás kapufelirathoz tartja magát: "Áldás a belépõre, hát még a kimenõre." Ezt persze könnyû mondani. Mert ez csak ráolvasás a reális veszedelemre. Úgy sejtem, ezzel a könyvével Olasz
Ferenc a székelykapuk e vallomásos értelmét óhajtja közkinccsé tenni. Aki közelképeiben elmerül: egy különösnek vélt népi világ szépségeiben talál igaz gyönyörködést, miközben zord századok tanulságain is eltûnõdhet. Azon mindenekelõtt, hogy a székely-magyarok kapuikkal is azt mondják, amit Mikes
Kelemen hûségébõl tanultak:
Vagyunk, akik voltunk, leszünk, akik vagyunk, Isten minket úgy segéljen!"
Hazatérését követõen pedig Sinkovits Imrét köszöntõ levelében, 1989. május 2-án a Vasárnapi Újságban üzente a kétmilliós romániai magyarságnak: "Maradok, másképp nem tehetek!" "Nem
csupán személyes múlt: Közösségi történelmünk is ez a néma tüntetés, nemzedékek végtelen láncolatának önvédelmi harca, szenvedése, otthonteremtõ, áldozatos fáradalma, a román néppel együtt megélt századaink tanulsága - örökség is tehát, amely ránk bízatott, s amely csak velünk általunk létezhet a
jövõ számára. E feloldhatatlan és kölcsönös kötöttségben talán nem önámítás azt mondanom tehát: nemcsak én tekintem magam a szülõföld sírhantjelöltjének: a szülõföld is ragaszkodik hozzám. Nem azért, hogy csekélységemmel bárkinek is eldicsekedjék, hanem mert adósa vagyok. Keserves állapotában
ezután is tanúskodnom kell az igaza mellett - ahogy lehet, amíg lehetséges." A magyarországi események egyre erõsebben nyugtalanították a román vezetést. Nagy Imre június 16-i temetése elõtt általános belsõ mozgósítást rendeltek el, ezt követõen 17-én éjfélkor a román külügyminisztériumba kérették
Szûts Pál magyar nagykövetet, s jegyzéket nyújtottak át. A rágalmakra a magyar diplomácia nem is válaszolt, mert mint Horn Gyula június 20-i nyilatkozatában kijelentette: a vádaskodó anyagot "elõre megszerkesztették." Románia ellen sértõ kijelentés nem hangzott el a nemzeti temetési szertartáson,
amint ezt a román jegyzék állította. Újságcikkekben és "munkásgyûléseken" a gyalázkodás tovább folytatódott Magyarország ellen. A keleti országok vezetõinek július 8-i bukaresti csúcstalálkozóján nemhivatalos magyar-román megbeszélésre is sor került. Amint várható volt, Nyers Rezsõ eredménytelenül
tért haza Bukarestbõl; tárgyalásait követõ nyilatkozatát a közvélemény a helyzet drámaiságához méltatlan szereplésnek ítélte.
Sütõ András esszék, mesék, drámák írását felfüggesztette. A tanúskodás hónapjai következtek - személyes megpróbáltatások közepette.
Az úgy cselekedjünk...
parancsa immár a személyes sors. Ha kell, az életét kockáztatja a közösség megmaradásáért. Ahogyan Bodor Pál írta róla: "nem a saját halálától fél - hanem a többes szám megsemmisülésétõl." (Magyar Nemzet, 1985. február 1.) 1989 nyarán felfedezte lakásában a három szobája fölött elhelyezett
lehallgatókat. Július 21-én Emil Bobut, a RKB KB titkárát levélben tájékoztatta errõl. S még iróniára is futja lelkierejébõl: "A lehallgatásunkkal foglalkozó férfiak a termelõmunkában sokkal nagyobb hasznára lehetnének a társadalomnak." A lehallgató történeteivel kapcsolatban 1989-es naplóját
elemezve Görömbei András pontosan kimutatja: "minden alkalommal más-más "stílusréteget" mozgósít: megszólaltatja a Biblia "keressetek és találtok", majd Karinthy-parafrázissal (s egy kicsit Örkényre is emlékeztetve) a magyar kultúra kifejezõ kincsét. "Poloskája van? Eredményes módszert ajánlhatunk
jutányos áron: így írtok én!" Amikor a belügyi ezredestõl azt a szívességet kéri, hogy saját kezûleg szerelje le a harmadik lehallgató készüléket, mintha Tamási Ábelének a "játéka" sugározna át a "jeleneten": "Parancsoljon e lukba benyúlni". "Majd ön után." S több változatban kamatoztatja a népi
kifejezésmód elemeit. "- Gabonabetakarítás, drótbetakarítás" - "Képzelje, Berta néni! Poloskát találtak a házban - Hát ez elég nagy szégyen! - háborgott anyám. - Poloska csak ott van, ahol nincs tisztaság. Politikai tisztaság, mama! - mondtam volna, ha ott vagyok"" (Tûnõdés Sütõ András
naplójegyzeteinek olvasása közben - kitérõkkel - A szavak értelme).
Sütõ András lapját, az Új Életet, amelyet harmincegy esztendõn át annyi kényszerû kompromisszummal és a kisebbségi lét keserves szolgálatával igyekezett életben tartani, elhagyni kénytelen. Korábban sok apró és jó ügyet
igyekezett menteni, emlékezett Kacsó Sándor enyedi ambíciójára, aki a román fasizmus közepette lapjának elsõ oldalán a király képét közölve is azt mondta: szolgál, ahogy lehet, de magyar szóval. Mert szolgálni kell. Sütõ András is szolgált; naponta hadakozott a cenzúrával. Kicsi öröm, ha egy-egy
emlékmû pusztulását megakadályozó cikket sikerült közölni. Ha folyamatosan írhattak a romániai magyar színjátszásról, mûvelõdési hagyományokról. Rengeteg ideje ment rá arra, hogy a kollégái elleni pártbizottsági támadásokat kivédje. Az 1956 miatt börtönviselt szerkesztõtársait védelmezõ beadványok
sorozatait írva virrasztott az írógép mellett, hogy állásukban, emberi szabadságukban megtartsa õket.
De most nincs tovább.
A cselekvés azt jelenti, lemond fõszerkesztõi tisztérõl és elhagyja a redakciót. Ebben egy "hû magyar" följelentése is közrejátszott. Sütõ András lapját és õt
magát is pártellenességgel, nacionalizmussal vádolták. Hetekig tartó kivizsgálás, faggatás, vádaskodás indult ellene. Végül azt sugallták neki: egyetlen kis hûségnyilatkozat elegendõ lenne az ügy kedvezõ lezárására. Válasza a megyei pártbizottságnál: indulatos visszautasítás.
Király Károly
magyarországi lapokban szólt a fenyegetett helyzetrõl. Tõkés László Temesváron rendületlenül védte igazát és jogait. A Chrudinák Alajos vezette Panoráma figyelõ tekintetét Prága (Havel) és Pozsony (Dubèek) mellett Temesvárra irányította, és rendszeresen megkérdezte a román ellenzék, M. Berindei és
mások véleményét. A magyar-román határon a Panoráma kamerája közelbe hozta: szögesdrót-erõdítményt építenek a román kiskatonák. A román totalitárius állam önkéntelenül leleplezte magát: az ország egyetlen nagy láger. A felvételeket a külföldi televíziók is átvették, s a nemzetközi közvélemény is
megbizonyosodott a diktatúra önjellemzésérõl. Ennek nyomán bontani kezdték a hosszú kilométereken át felállított szögesdrót-kerítéseket. Július 24-én a televízió elõzetes tudatta, hogy a 31-i Panoráma interjút sugároz I. Mihály román királlyal. 26-án Traian Pop, Románia magyarországi nagykövete
felkereste Bereczki Gyula elnököt és tiltakozott a tervezett interjú sugárzásának terve miatt. A magyar TV elnöke megígérte az adás leállítását, de Chrudinák Alajos, Sugár András és Cselényi László filmjét adásba küldte. A román vezetés hazahívta nagykövetét. Elõtte Fejti György, az MSZMP KB
titkára fogadta a román diplomatát, aki tiltakozott az interjú miatt, ezt a magyar politikus visszautasította. A román vezetés válaszlépésként lemondta a magyar tanácsi küldöttség tervezett romániai látogatását. Magyarország és egyre inkább a nagyvilág is Temesvárra és Tõkés László sorsára
figyelt. A kolozsvári szellemi élet bátor kiválóságai petícióban hallatják hangjukat Tõkés László mellett. Személyüket azért is fontos megjegyeznünk, mert mint a szeptember 27-én, Kolozsvárott keltezett nyílt levelükben áll: "a kereken 700 református lelkész közül senki sem vállalta a tiltakozást
nevének felelõs aláírásával": Ady Béla, Bálint Tibor, Beke György, Benkõ Samu, Cs. Gyimesi Éva, Dr. Imreh István, Jakab Gábor, Dr. Jakó Zsigmond, Kallós Zoltán, Kántor Lajos, Kányádi Sándor, Lászlóffy Aladár, Lászlóffy Csaba, Sipos Gábor, Dr. Tõkés István, Dr. Újvári Ferenc. Minthogy a
kolozsváriak memoranduma nem juthatott el Marosvásárhelyre, Sütõ András a Magyar Nemzetben, Bodor Pál (Diurnus) rovatában üzeni a Bethlen- és Berzsenyi-díjra jelölt, és novemberben kitüntetett Tõkés László védelmében: "Ami ezzel a gyülekezetéért és egész nemzetiségéért nyíltan kiálló bátor
férfiúval történik, mélységesen felháborító. Az ellene folytatott gyalázatos állami és egyházi hajszában még elkeserítõbb, hogy éppen az a Papp László nagyváradi püspök az egyik legfõbb eszközember, akinek elsõrendû kötelessége lenne oltalmába venni Tõkés Lászlót, lelkésztársát és alárendeltjét,
aki mellett presbitériuma és gyülekezete is kiáll." (Magyar Nemzet, október 24.) Jellemzõ mozzanat: a román-magyar határon átkelõ személyek testi motozásának napjaiban Sütõ András szövege úgy juthatott el a Magyar Nemzethez, hogy Ágnes lánya azt Marosvásárhelyen szóról szóra megtanulta.
S
aztán Sinkovits Imre tolmácsolásában a Vasárnapi Újságban elhangzott folytatólagosan a Vincze Jánoshoz, a Magyar Nemzetiségû Román Dolgozók Országos Tanácsa alelnökéhez írott levele. Drámai röpirat a romániai magyarság pusztulási folyamatáról. Abban a ragaszkodásban írt, hogy "miként a nemzet,
ugyanúgy a nemzetiség is letagadhatatlan társadalmi-történelmi kategória, jól meghatározott etnikum, amely elemi emberi jogok alapján akarja megõrizni sajátos, kollektív egyéniségét. Ez a vágy és akarat most a tömeges menekülés folyamatába fullad és nincs, aki a távozók után szólna: gondoljátok
meg, emberek! Sírva fogjátok majd énekelni, hogy vissza, vissza, visszatérni nem lehet! Ám ha bárki szólhatna is: a szavak nem segítenek. Csak olyan intézkedések segíthetnek, amelyek az okozat végsõ okait szüntetik meg radikálisan és idejében. Még mielõtt a helybenmaradottak töredékcsapata el nem
mondhatja maga is: fuimus Troes! Legutolsó menedékébe húzódott reményem sugallja, hogy ha meg is fogyatkozunk, azért nem jutunk Ilion népének sorsára. Az idõnek biztató jeleit észleljük." De vajon miért szólt e levél épp a Megalkuvó Vincze Jánoshoz? Sütõ András így indokolta: bizonyos volt benne,
hogy a címzett nem vállalhatja a súlyos vádakat, s bõrének mentése végett kénytelen lesz a diktátort tájékoztatni. Halállal fenyegetõzõ telefonozó többször is tudatta Sütõ Andrással, hogy a "pártpolitikát rágalmazó" levél végképp kihívta a rendõrállam felháborodását. Többórás kihallgatás és
fenyegetõzés következett, aztán a "népharagnak" álcázott securitate-hadmûvelet újabb orvtámadása: öklömnyi kõ, akár egy lövedék vágódott a lakásba. De virágok is röpültek a kerítésen át. Ha másképpen nem, hát így egy szál szegfûvel, õszirózsával köszönték meg olvasói, hallgatói az éteren át
küldött remény-szavakat. Járókelõk és aggódó szomszédok titkon a redõnnyel lehúzott ablak réseit figyelték: kiszûrõdik-e a fény, mutat-e életjeleket a ház gazdája? Mert már az a hír is elterjedt, hogy elhurcolták Sütõ Andrást. Bátorság szükséges ahhoz is, hogy valaki a szekusok által figyelt
Vörösmarty utcába betérjen. Mert az arra haladókat is igazoltatták. Sütõ Andrást házi õrizetben tartják - értesülhet a nemzetközi közvélemény. Gyertyák gyúltak és virrasztanak immár Tõkés László mellett Sütõ Andrásért is Magyarország-szerte; és Szlovákiában, Strasbourgban. Az Írószövetség
memorandumban tiltakozott és fordult a román hivatalossághoz; az osztrák PEN Club Václav Havelt követõen, második külföldiként, Sütõ Andrást tiszteletbeli tagjai közé választotta november 29-én, így szolidarizálva az üldöztetésben.
A román párt 14. kongresszusa nemzetközi kudarcot hozott a
"testvéri" kapcsolatokban; az olasz és a szlovén kommunista párt lemondta részvételét. November 17-én Horn Gyula külügyminiszter is bejelentette: "Nem megyünk el."
November 18-án az Erdélyi Tudósítás (1989/6.) szerint "gyakorlatilag lezárták a román határt. A turistacsoportokat
visszaküldik..." Ebben a számban Horn Gyula a minisztérium stratégiájáról is nyilatkozott: "Egy: meghirdettük az erdélyi autonóm tartomány létrehozásának szükségességét. Kettõ: megfogalmaztuk, hogy csak abban az esetben építjük a kapcsolatokat, ha elõbb az alapvetõ problémákat tisztáztuk. Ha e
téren nem sikerül elõrelépni, más területen sem akarunk tárgyalni. Ez egy lényeges változás a korábbi politikához képest. Három: újfajta román politika szükséges ahhoz is, hogy a romániai magyarok és románok otthon próbáljanak boldogulni. Ez mindkét ország érdeke."
A román pártkongresszus
napjaiban a belsõ harcokban és securitate ügynököktõl szétzilált Románia Libera csoport Budapesten a román követség elõtt éhségsztrájkkal tiltakozott a népnyomorító rendszer ellen.
Markó Béla otthon, a Marosvásárhelyi sorokban (1989. november) kódexmásoló barátként jegyzi fel: "mert napról
napra szótáramban élek, / és testemen csak átszökell a lélek, / hogy könyvbõl könyvbe, versbõl versbe jusson". S egy másik versében (Karácsonyi levél - 1989. november 30.) pedig ez áll: "szabadság, szerelem: talán jövõre! / békesség, csendesség: talán jövõre! / Jókedvû három királyok: talán
jövõre! / barmok közt csecsemõ: talán jövõre!... kitépett füzetlapokon alszik a mindenható isten...!"
Hullik a hó, a lebontásra ítélt ház körül a behavazott belügyérek, akár a hóemberek, ólálkodnak. Éjszaka nem jön álom a szemére. A szemközti építkezésrõl házát reflektorokkal világították
meg. Otthona fényárban - akár egy vallatószoba, amelynek fénye immár az országot és a romániai magyarságot vakítja meg.
Esténként Budapesten a Nemzeti Színházban az Advent a Hargitán elõadása után a szereplõk és az elõadás mellett a szûnni nem akaró zúgó taps immár a Sütõ András életéért
való tüntetést is jelentett. A szereplõk pedig némán lehajtott fejjel középre, a leterített vörös kendõre tekintettek. Oda, amely üresen maradt csaknem négy évvel korábban, a premier estéjén is.
Marosvásárhelyen pedig a szerzõnek mûvek helyett a puszta lét maradt végsõ érv és egyetlen
állítás. A legnehezebb álom - az ébrenlét, amikor már álom sem jön a szemére. A székely népballadák nyomán tûnõdött az idõ és az emberi sors végzetes módozatairól. És Dantét olvasta. Reménytelenségében Vergiliusszal újból a poklot járta be. S a paradicsomi reménység: a nagy költõ századok fölött
szárnyaló szavai: "Óh boldog Magyarország! - Csak ne hagyja magát félrevezetni már..." És mintha fölcsendülne a dallam a Concertóból. (Bartók) "Szép vagy, gyönyörû vagy Magyarország..."
Távoli és egyben a magasba álmodott haza képe éltette a rettegtetõ napokban. Hatvanon túl az idõ és a
zsarnok sárkány szorításában az emberi színjáték harmadik felvonásában, szobaszínházának éjszakai csöndje telepedett rá. Szereplõinek valamennyi küzdelmét és gyötrelmét újra magára véve meditált: "Hatvanéves korodra a halál melléd ül és figyeli minden mozdulatodat. Eleinte riadozol tõle, álmodból
is dobogó szívvel ugrasz ki, mert elõle kellett menekülnöd, légszomjjal küszködve. Azután megszokod a közelségét, miként a mesében is megesik, hogy Sárkány alszik veled egy fedél alatt. Viszont annál jobban kezded hajszolni magad, hogy bepótold a mulasztásokat. Úgy élj, hangzik bennem a bölcs
mondás, mintha minden perced az utolsó lenne. Én nem így éltem. Legalábbis ami az írást illeti. Ám lehetséges, hogy amit nem írtam meg - talán hasznára lett annak, amit megírtam. Örvendek, hogy minden olyan regénybe beletörött a bicskám, amit az ötvenes évek receptjei szerint kezdtem el, s
hajítottam el azután - egyenest a tûzbe - önmagamból és a receptbõl egyaránt kiábrándultan. Most már, hogy nincsenek receptjeim, versenyt kell futnom a halállal. Tudom, hogy leterít egyszer, de egyet-mást addig még a szeme közé vágok. A végsõ ítélet dolgában magamat nem sajnálom, csak azokat,
akiket szeretek. Meg kellene gyûlöltetnem magam velük, hogy számukra megkönnyebbülés legyen a halálom. Ezt nagyapám mondta, látván halálos ágyán, mily nagyon ragaszkodnak hozzá gyermekei, unokái, dédunokái. Talán jó irányba tapogatózott, mert szívét eltöltötte a szánalom. Ezzel valahogy én is így
vagyok, csakhogy magam azt is szánom, amit nem fogok tudni magunkról elmondani. Hát fontos ez? - kérdezhetné bárki. Úgy érzem, fontos, mert nem rólam van szó. Hanem azokról, akik még mindig remélik, hogy helyettük is szólok valamit."
És mintha felhangzana a dal a dideregtetõ éjszakában: "Én
istenem, add megérnem..."
"A dal mennyei eredetû és mennyet varázsol a halottnak, aki tudja, hogy mit kell ilyenkor tenni. Tudja és feltámad." (Tamási Áron)
Feltámad?
1989. december 22...
"Igen. Föltámad."
- Élünk! Megvagyunk! 1989. december 22-én a kora reggeli
sürgõs telefonhívást a budapesti központ délután fél ötkor kapcsolta. Temesváron, Bukarestben, Aradon, Szebenben és másutt ropogtak a géppuskák, s a vonal túlsó végén marosvásárhelyi lakásáról, már a fõtérrõl hazaérkezve, tudatta a jó hírt. Nemcsak maga felõl, hanem Király Károlyról is, akirõl a
budapesti rádió és televízió, kolozsvári értesülésre hivatkozva, közölte: Marosvásárhelyen meggyilkolták.
- Élünk! Megvagyunk! - hangját nem a recsegõ készülék torzította rekedtes árnyalatúra. Betegágyából keltette fel és vitte magával a több száz fõs lelkes, "bátor és gyönyörû" ifjú sereg,
hogy szóljon a város fõterén összegyûlt százezres méretû sokasághoz. A történelmi pillanat felemelõ voltáról, az Idõ rendkívüli fordulatáról és adományáról beszélt. Hogy A közös véráldozat parancsa (Adevarul 1990. I. 30.) végre testvériségbe forraszthatja és új életre szólítja a román, a magyar, a
szász és minden együtt élõ népet.
Hittük, hogy az adventi várakozás nem tart örökké, s az 1989-es esztendõ karácsonyán a betlehemi csillag nyomában jó hírt jelenteni elindulhatnak a háromkirályok.
Ám Heródes elpusztításával Heródes eszmei katonái nem tûntek el.
Napok múltával
Sütõ András már Nagy Lászlóval mondhatta: "Gyémánttá tömörült a gyanúm, hogy az új év is ó év." (Elvarázsolt kastély) Mert zúdultak a tények; a romániai magyarságot emberi, anyanyelvi méltóságában és jogaiban újra és naponta megtiporták. A város határában a román nyelvû városjelzõ tábla alá kitett
magyar névtáblára éppúgy, mint az õsi iskola visszaállításának gondolatára ordas indulatokkal törtek. Csokonai Vitéz Mihály látomása kísértetiesen beigazolódott. A Marosvásárhelyi gondolatokban írja: "A világ abroszán legkritikusabb hely, / Mely a csinos nyugat s a durva kelet között /
Középpontban lévén, tisztán kimutatja, / Milyen még az ember s földünk ábrázatja." Cs. Szabó László lényegre utalóan mondta Csokonairól és versérõl: "A szemlélõdõ magyar világpolgár a térkép legkritikusabb helyén áll... s a legkényesebb magyar helyzetkérdést érinti, a régi magyar önvizsgálat
lélektani és földrajzi alapját."
A kelet-közép-európai változások, omlások óráiban Marosvásárhelyen a Csokonai jelezte tektonikus lelki és kulturális erõk mordultak meg a társadalmi mélyrétegekben. Pallas oltárát említi Csokonai; és a fenyegetõ rezgéseket érzékelvén Sütõ András hívó szavára
a szellem méltóságát, a kisebbség jogát, anyanyelvéhez, iskoláihoz való ragaszkodását gyertyával és könyvvel a kézben, néma tüntetéssel százezres méretû sokadalom fejezte ki február elején. A történelmi jelentõségû nemzetiségi megmozdulás befejezéseként, az imádságot követõen, Sütõ András
megköszönte a felemelõen példaszerû együttlétet: "Mostani néma tüntetésünk nem jelenti azt, hogy némaságra kárhoztatjuk magunkat a következõ órákban, hónapokban és esztendõkben. Ám ez a példa, amit most fel akartunk mutatni az országnak és a nagyvilágnak, azt célozta, hogy kulturáltságunknak és
tisztességes szándékainknak legyen a metaforája. A lelkiismeret, a tiszta lelkiismeret büszkeségével hagyjuk most el ezt a teret, azzal a szándékkal és törhetetlen akarattal, hogy - Tamási Áronnal szólva - olyan világot akarunk, amelyben elmondhatjuk, azért vagyunk ezen a világon, hogy valahol
otthon legyünk benne, és ez a város, Erdély és ez az ország a mi igazi otthonunk, amelyben ezután kell biztosítanunk minden eddig el nem nyert jogunkat, a Petõfi álmodta jognak asztalánál."
"Milyen még az ember s földünk ábrázatja?" Esztétikum és élet így válik eggyé - kikezdhetetlenül.
Az erdélyi magyarság békesség- és emberség-óhajtására egyre dühödtebben mordultak.
És mindent beborító éj telepedett a városra.
Ismét Csokonai marosvásárhelyi látomását idézve: "Gyarló tudatlanság! Zablátlan indulat! / Két démon, mely minden szépet, jót feldúlat, / Mely a
kegyetleneknek botot ád kezébe, / s gyáva félelmet önt a gyengék szívébe, / Mely a babonának felhozván fellegét." De a magyar szövetség székházába rekedt kicsiny magyar csoport nem volt gyáva. Úgy döntött, hogy "mindannyian együtt maradunk a székház termeiben, nem hagyunk senkit magára, együtt
menekülünk, vagy együtt pusztulunk". (Magnóba diktált naplójegyzet - Magyar Nemzet, 1990. április 7.) Menekülhetett volna, ám sorsosaival maradt. Élete így hitelesíti mûveit. Rendkívülivé nem tragikus megcsonkítása emeli, hanem a közös többes ügye, ami neki valóban vállalás.
Botokkal,
láncos és szúró pusztító középkori szerszámokkal - amelyeket az ország egyik vezetõje "héköznapi munkaeszköznek" nevezett - rátámadtak a magyarságra. A kétségbeesetten hivatalos segítségkérelmekre Petre Roman miniszterelnök ravasz és halogató ígérgetésekkel válaszolt. A késõbbi bukaresti véres
események nyomán nyilvánvalóvá lett: a Vatra helyi vezetõcsoportja kormánykörök által támogatva szervezte és irányította a vásárhelyi pogromot, és személyesen a Sütõ András elleni merényletet. Az õ remélt meggyilkolásával a kétmilliós magyarságot akarták megfélemlíteni az elkövetkezendõ hónapok,
évek politikai küzdelmeiben. S hogy késõbb kolozsvári magyar írótársa õt tette felelõssé a pogromért, mert a gyertyás néma tüntetésre mozgósított, azaz erkölcsi tekintélyét és hitelét vetette latba? Farkas Árpád egyetlen hibájaként véli Sütõ Andrásnak: "túl törpe színvonalú ellenségeket nevelt
maga köré. Akik irigyei lehetnek országhatárokat átszelõ hírnévnek, építménynek, de nem látják az egyszerû bõvített mondat gáncs- és nihil-porlasztó esélyét, mely erõt és munkát továbbra is Sütõre bízzuk, kinek tolla immár leválthatatlan hatalom." (Háromszék, 1992. október 20.)
A diktatúra
sok évtizedes magyarellenes politikájának folyományaképp az alibi-forradalom - Bibó István kifejezésével élve - az "antidemokratikus nacionalizmus" korát hozta el Romániában. E "szörnyû fából vaskarika" - ismét Bibó Istvánra utalva - jellemzõje: "Elvárni és kifejleszteni a szabad ember jellegzetes
erényeit, a spontán lelkesedést, a tudatos önfeláldozást és a felelõs aktivitást egy olyan közösségért, mely nem biztosítja a szabad ember kifejlõdésének az elemi feltételeit." Igen, a Bibó említette görcsös félelem vezette és szervezte a horda-indulatokat. Ez a rögeszmés gyanakvás és görcs a
romániai magyarság elemi jogainak követelésében a román nemzet ügyét látja veszélyeztetve.
A pogrom nyomán a lelkiismeretes kevesek hangja elveszett az országos méretekben habzó magyarellenes rágalom- és hazugságáradatban. Amelyet a távirati iroda, a televízió és az újságok szabadítottak
el, hogy elfedjék a "zablátlan indulat"-okra felbujtó és az eseményeket tisztázni nem óhajtó legfelsõ vezetõk, az igazi felelõsök személyét. "Így hát akasszatok fel engem is" - üzente Marosvásárhely terroristáinak dr. Mircea Iosifescu, a bukaresti atomfizikai intézet professzora. "De kérve kérlek
benneteket, urak, kik Vásárhelyt lármásan kértétek Smaranda Enache, Sütõ András és Király Károly felakasztását, akasszatok fel melléjük engem is! Mivel ellensége vagyok az agresszivitásnak, mert úgy vélem, a nemzeti tolerancia olyan erény, melyet minden nemzetnek gyakorolnia kell és minden
országban elsõsorban a többségi nemzetnek kell gyakorolnia e toleranciát. Mivel undorodom a fasizmustól és annak minden formájától, függetlenül attól, hogy mely nemzetiség ellen irányul és melyik országban. Mivel a büszkeség után, amit akkor éreztem, amikor népem szétzúzta a totalitarizmust, a
szégyen következett, amiért e nép körében olyan kreatúrák jelentek meg, akik ezt kiáltották: "Le Temesvárral" és "Le Tõkéssel!""
És azt is kiáltották, Bolyait is fel kell akasztani. Vagyis Bolyai Farkast, "aki 1856-ban hunyt el, és akinek nevét az a majdnem fél évezredes magyar iskola
viseli ma, amelybõl magyar tannyelvû református gimnáziumot szeretnének a marosvásárhelyi magyarok. Ebben az iskolában Ceauºescu idején fokozatosan sorvasztották a magyar nyelvû oktatást és a magyar osztályok számát." (Magnetofonba diktált naplójegyzet) Ennek a kollégiumnak a könyvtárában, a
Teleki Téka csöndjében tûnõdött Cs. Szabó László is, Bolyai Farkas kiadatlan kéziratai között lapozgatván: s erdélyi naplójában idézte az alábbi sorokat: "A mintegy hétmilliónyi magyar az Európát lakó mintegy kétszáznegyven millió közt csaknem elhagyatva, önmagára támaszkodhatik, s Isten után jó
észbe és szerényebb módba vetheti megmaradása reményét." De az Idõnek annyi elkomorító jele ellenére is hallatszanak a bizonyosság hangjai: a romániai magyarság többé nem érezheti magát a kollektív magány állapotában.
Távirat érkezett a már Budapesten súlyos sérülésekkel fekvõ Sütõ
Andráshoz az Értelmiségiek Történelmi Megbékélésért elnevezésû, a magyar fõvárosban rendezett kollokvium román résztvevõitõl: "Tudnod kell, hogy mennyire együtt szenvedünk Veled, mennyire szégyelljük magunkat azért, ami történt. Tudjuk, hogy nem téveszted össze Romániát azzal, ami Veled történt, s
újra együtt leszünk - otthon." Gabriel Liceanu, Mircea Dinescu, Smaranda Enache, Dan Petrescu, Gabriel Adamestanu, Thomas Kleininger, Alin Teodorescu és Sorin Antoni. Mircea Dinescu címére, a Romániai Írók Szövetségének elnökéhez a marosvásárhelyi írók által írott levél mellett Székely János és
Varró Ilona külön levélben fejezte ki megrendülését: "Döbbenten olvastuk, sõt hallottuk-láttuk, milyen vad és értelmetlen kegyetlenséggel tartották fogva, verték agyba-fõbe, pimasz hazugságokkal manipulált bunkós-baltás "felvonulók" az RMDSZ vásárhelyi székházába szorult magyarokat, köztük kiváló
írótársunkat, Sütõ Andrást is. Döbbenten olvassuk, látjuk mindazt, amit a hatóság, sõt a kormány a marosvásárhelyi tüntetésekrõl (azok okáról) sajtóban, televízióban azóta is felelõtlenül hazudozik. Döbbenten érzékeljük nap mint nap az utcákról felénk áramló szervezett gyûlöletet. Megáll az
eszünk, ha elgondoljuk: mindez csak azért megy végbe, hogy elszánt karrieristák tovább is megtarthassák a pozícióikat, s mi tovább se használhassuk nyilvánosan anyanyelvünket."
A nagyvilág tavaszi reményeire fagy telepedett. Szerte Európában és Amerikában sokan felemelték szavukat azért,
mert Vásárhely az éj birodalmává változott. Az Emberi Jogok Ligájának párizsi magyar szervezete nevében, éppen kórházba tartva, Fejtõ Ferenc fogalmazott tiltakozó memorandumot; égõ gyertyákkal és Sütõ András könyveivel a Frízföldi Erdélyi Bizottság a Hollandiai Magyar Szövetséggel közösen a hágai
román követség elõtt rendezett békés tiltakozást. A nagykövetnek átadott petícióban egyebek között ez olvasható: "Szükségesnek tartjuk kinyilatkoztatni, hogy Románia kormányát teljes felelõsség terheli az atrocitásokért. A hatóságok, a rendõrség, a hadsereg lehetõvé tette a román etnikumnak, hogy
fejszékkel, botokkal támadjon, megöljön és megsebesítsen magyar etnikumúakat, akik mindenféle védelem nélkül maradtak, holott erre törvényes joguk volt.
A magyarok állandó jelleggel bizonyítják, hogy lojális állampolgárai Romániának. Magyarország több ízben is hivatalosan lemondott Erdély
fölötti igényérõl. Semmi ok nincs tehát arra, hogy a románok ezt a nagyszámú kisebbséget elnyomják. Követeljük az alkotmányos garanciák megadását a romániai kisebbségeknek, szem elõtt tartva nagyságukat és történelmüket, az 1990-es európai követelményeknek megfelelõen. A magyarok csak azokat a
jogokat követelik, amelyeket a második világháború után már magukéinak tudtak: iskoláik, kulturális életük, gazdasági és politikai identitásuk megõrzését Románia mai keretein belül. A magyarok sem nem emigránsok, sem nem szeparatisták. Õk csak egyenlõ jogú állampolgárai akarnak lenni a román
többnemzetiségû államnak..."
1990. március 19.: véres és eltörölhetetlen dátum a romániai magyarság életében. Mert a korábbi évtizedek betelepítési, intézményes és közigazgatási, nyelvi megsemmisítõ programja után bekövetkezett Marosvásárhelyen az, amitõl Csokonai kétszáz esztendõvel
ezelõtt tartott: "a homály partjához" érkezett a "Maros jámbor magyar vára". S "az ész fénye" helyett a "vakság" tombolt megittasultan. A "homály partja" pedig, amit Bartók a huszadik század retteneteként "elcsõcselékesedésnek" nevez. Gyilkos ösztönök igazolták azt, amit Márkus Béla a nyolcvanas
években született naplójegyzetek szerzõjérõl írt: "Sütõ András minden reményét elvesztette a népek testvéri együttélése és békés egymásrautaltsága dolgában (A betokosodott kudarc-Heródes napjai)
A Marosvásárhelyre borult éjszaka nyilvánvalóvá tette: a romániai magyarság elõtt a
szivárványkaput többé nem lehet fölfesteni az égre. Szivárványkapunak bizonyult a gyulafehérvári nyilatkozat 1918-ban, szemfényvesztés volt az 1945-ös nemzetiségi statútum, és az Petru Groza délibábos hitegetése a vámunióról. 1989 karácsonya után a változások paródiájaként a "demokrácia"
maszkabálján a nacionalizmus hóráját ropták. Félelmes a jövõre nézve, mert a politika mindennapi érdeke szerint irányított és szított gyûlölet, a mítoszi jogfolytonosságra hivatkozó horda-indulat máskor is vitustáncot járhat. Erre utalt Sütõ Andráshoz címzett, keserû fohászként megfogalmazott
levelében Bálint Tibor: "A legijesztõbb az a rádöbbenés, hogy nem egyesekkel állunk szemben, ami a diktatúrának is kedvelt szóhasználata volt, hanem megtévesztett milliókkal, no de hátha nincsenek is megtévesztve? Hátha saját érzelmeik útját követik? Nem áltatjuk magunkat ezzel is, mint annyi
mással a forradalom utáni napokban? Lehet, hogy a tömegeket szándékosan megtévesztik, de ki nem hiszi el azt, amit õ maga is szívesen hallana, ami összecseng elõítéleteivel?" (Magyar Nemzet, 1990. augusztus 13.)
Strasbourg, 1990. november 22. Sütõ Andrásra várakozva, aki Katherine
Lalumi&#x00e8;re-rel, az Európa Parlament fõtitkárával találkozik. A századunkban elkövetett kollektív és bestiális cselekmények nyomán az újra és újra felmerülõ kérdésrõl Bálint Tiborral együtt tûnõdöm ezen a napsütötte téli napon az Európa Parlament melletti park csöndjében. A pázsitot hótakaró
fedi, s ezért különösképpen hihetetlen a kép: gólyák lépkednek, csõrükkel a hólepedõ alatti avarban kotornak táplálék után. Kukacot, rovart felcsippentve a villanypózna tetejére épített fészekbe repülnek az eleséggel. Strasbourgból a gólyák a téli hónapokban se költöznek melegebb vidékre. Hogy az
Idõnek metaforikus idilli természeti jelein mégse andalodjunk el - erre a gólyák helyett az égbolton a Golf-öböl irányába húzó repülõgépek is figyelmeztetnek.
1596. június 8-án Szenczi Molnár Albert diákot, minthogy pünkösd napján Büschweilerben titokban úrvacsorát vett, a város fõbírája
kiutasította Strasbourgból.
1990 novemberében a pogány hordától megsebesített Sütõ Andrást Strasbourg városa befogadta, hogy erdélyi nemzetségének képviseletében a reménység mikéntjérõl és a "megnyugvás olajágas galambseregének" eljövetelérõl szóljon.
Strasbourgban nem kell a gólyák
érkezését kémlelni tavaszonként. Az otthoni, századokon át tartó türelem, a gólyára várakozások történelmi évszakai után éppen itt, az Európa Tanács-beli találkozó után mondotta Sütõ András: "Nincs mire várakozni, nincs kire és nincs miért. Mert sehonnan sem jöhet csoda, amely bennünket kiemelne a
mostani nyomorúságból, ha mi magunk nem vaszkalódunk, és nem próbálunk kievickélni belõle. Amennyiben cselekszünk, akkor számíthatunk külsõ segítségre is. Külsõ segítségen a nemzetközi fórumok erkölcsi, politikai segítségét értem."
Sütõ András ötvenedik születésnapját köszöntve Nagy Gáspár
Bölcsõdal Perzsiából címû versében így tûnõdött: "nézünk az ellépõ század tarkójára reménykedve, (hátha visszanéz a 2000-ig süllyedés elõtt,) egyszer még öreg szemével ránk tekint..."
És valóban visszanézett.
És valóban ránk tekintett.
S a kegyelem történelmi pillanatában Kós
Károly igéjét idézhetjük: "Az lesz a mienk, amit ki tudunk küzdeni magunknak." Mert igaza van Bálint Tibornak: mindent újra és elölrõl kell kezdeni. Kós Károly Kiáltó Szójának 1921-es testamentumától. S ez a küzdelem alapvetõ és cselekvõ gondolatként tûzheti zászlajára azt, amit Tamási Áron 1937
októberében a Vásárhelyi Találkozó tanulságaként megfogalmazott: "A román nép és a romániai magyarság közötti békés együttélésnek mindenekelõtt álló feltétele az, hogy az állam biztosítsa a magyarság kisebbségi jogait, úgy is, mint állampolgársági egyedeknek, s úgy is, mint nemzeti közösségnek."

Gyógyuló tápászkodás - napok, hetek, hónapok, évek - és szüntelen megnyilatkozás; levélben, interjúban, memorandumban. Évek telnek, amíg immár újabb keserû tanulságokkal merülhet el írói csöndben.
"Dicsõséget szomjaznak minden áron, / De, ha nem kell vér, olcsón is veszik; / Ritka
dolog, hogy egyetértsen három / A holnapot ma bízvást megeszik..."
Olvashatjuk Arany János Bolond Istókjában.
Amikor 1993 tavaszán "kétségbeesett kacaj"-jal újjáíródott Az ugató madár, s amikor az "ott volt a csapás Világoson" történelmi látásmód a Nagyidai cigányok-formán Sütõ
Andrásban a "kezdék nevetni a sírás helyett"-re formálódott, akkor szükséges felidéznünk a fogantatás drámai helyzetét - írói s magánemberi vonatkozásban egyaránt.
A szuzai menyegzõ: a kétségbeesés végsõ víziója, egy nép megsemmisítésének tragédiája a nyolcvanas évek fordulóján született.
Ebbõl nincs tovább - a költõi én megélte a közösség pusztulását; Arany Jánost idézve, "az ápolt népgyülölség" (Gondolatok a békekongresszus felõl) nagy romlása bekövetkezett immár.
Nyelvben és mûben bujdosó haramiaként kell élni, miközben a fizikai és erkölcsi megsemmisülés ördögi árnyai
naponta kísértenek. Ekkor még búvóhelynek tûnik Sikaszó. Késõbb derül ki: lehallgatók rögzítették a szerzõ álmait; a sátáni hadosztály mûszaki osztályát 1992-ben a vegyész alakulat követte; a lassan, párolgással fojtó méreg az isteni gondviselés és Éva asszony gyanakvásának jóvoltából nem volt
végzetes. Sütõ Andrást folytatólagosan kísértette a zsarnoki politika, hogy erkölcsi erejét, írói, emberi tekintélyének hitelét veszejtsék. Olykor "baráti" tanácsoknak mondott ellent, egyszer elkészített dicsõítõ felszólalás elõl tûnt el, máskor a diktátort magasztaló nyilatkozat aláírásának
kényszerûségébõl vágta ki magát. Az elmúlt évtizedek szellemi-politikai nyomorúságára utalva Sütõ András többször említette írótársait, Bajor Andort, Szilágyi Domokost, akik Csiki Csaba ideggyógyászati osztályára menekültek Marosvásárhelyen, hogy megpróbálják túlélni az elviselhetetlent. A
zsarnokságból való menekülés egyik lehetõsége a szerepjátszás, amely majd Az ugató madár Bolond figurájában oly drámai erõvel mutatkozik meg.
Az Advent a Hargitán is a magányos bujdosó lét költõi drámája - Bódi Vencel házikóját sikaszói képzelettel emelte a romlások és csodák világába -,
ahol minden megtörténhet. Ahol a pusztuláson túl a csodákra is van esély.
Az ugató madár fogantatása az Advent a Hargitán közelében, 1985-ben kereshetõ. Korábbi történelmi drámáiban a protestantizmustól (Egy lócsiszár virágvasárnapja, Csillag a máglyán) az emberiség kezdetének mitológiai
idejébe húzódott vissza (Káin és Ábel). Az események helyét illetõen az új drámában legszemélyesebb életkörét, Marosvásárhelyt választja; a korszakot tekintve pedig nemzeti létünk talán legsúlyosabb hónapjait és éveit idézi föl: elbukott szabadságharc után egy újabb s reménytelen fellobbanás, a
székelyföldi összeesküvés véres megtorlása köré építette a drámai eseményeket.
A történelmi idõ drámai értelemben is személyessé vált Sütõ András emberi-írói létében. Arany János ugyan nem kényszerült menekülésre, mégis a Világost követõ idõkben verseiben újra és újra feltûnik a bújdosó
alakja, gondolata. A Családi körben (1851) "Béna harcfi lép be, sok jó estét kíván"; a törökországi számûzetésbõl hazatért Egressy Gábort köszönti, aztán a bújdosásra induló Juliskájáról ír, s 1850 szilveszterén poharat emel "azért ki bujdokolva jár". S ami Aranynál gesztus, Jókainál megélt
élmény. A tengerszemû hölgyben Jókai így idézi fel tardonai bujdosását: "Nem vagyok hõs, se óriás, megijeszt a lövés hangja, elsápadok a halál elõtt, könnyre fakaszt a fájdalom - de az utamról le nem lépek, ha nevem alatt nem írhatok, írok a gazdám kutyájának a neve alatt, leszek Sajó: ugatni
fogok, már nem beszélhetünk, de el nem hallgatunk."
Az ugatás tehát a megszólalás jogához való végsõ, kétségbeesett ragaszkodás. S a félelem és megalázottság kényszerûségébe szorított ember állatiasított hangja is. Ahogyan Harag György Éjjeli menedékhelyének kolozsvári elõadásában mintegy
monumentális vízióként négykézlábra állt és ugatni kezdett a megalázottak és megnyomorítottak gyülekezete, ilyen értelemben Sütõ András számára az ugatás metaforikus kép is a kiszolgáltatottságban.
Az Advent a Hargitánban még csak Csudalátó Dániel kutyájának a hangja veszett el - az
elnémított világ játékos-jelképi gondolataként. Az ugató madár Bodor Péter mûve. Az ezüstsípjától megfosztott madárfaragásba illeszti ugató szerkezetét, minthogy a kutyafaragáshoz szükséges juharfa elfogyott. A madárnászinduló hangját idézi Bodor képzelete, s a drámaköltõ Sütõ András Tamási Áront
is asszociálja. Az énekes madarat. Csakhogy Magdó és Móka az ármányoktól ketten eggyé válva, a szerelem csodatevõ erejével madárrá változva elmenekülnek - az Idõ, a Történelem Sütõ András világában már nem engedi az idilli röpülést és szabadulást. Ugató madara szárnyalni sem tud. De az ugatás
jelképi erejének indíttatásaként, mint legtöbb írásának mélyén gyermekkori félelmek élményei is fölmerülnek benne. A kamarási, álom és ébrenlét határán átvirrasztott éjszakák, amikor a csönd a portáról portára ugatásra kapó kutyák csaholását erõsítette fel. S mintha végsõ fenyegetéssel harci
láncban a szülõi házra támadnának.
Börtönben faragják ezt a madarat, s már csak az emlékezet álomvilágából hozná a havasi szellõ. Sütõ András madara már nem szólalhat meg: rabságban és kiszolgáltatottságban született. Fojtogatás közepette már csak nyüszíthetünk, ez pedig a kutya hangja.
Sütõ András a dráma elsõ változatában, a darab elején, a Bolond látomásában az igéket és jelzõket szárnyasította, melyek "A virágos fák ágain tollászkodtak, majd váratlanul ugatni kezdtek. Ugattak, mint az éjszakai komondorok."
Az új drámában - okkal - elhagyta a lírai metaforikus képet.
Mert erejét gyöngítené. Késõbb Bodor Péter kényszerûségben tákolt madármûve drámai jelentésben szólal meg. Így egyszerre fanyar, bizarr és groteszk - történelmi jelképiségében is. A lírai fájdalom helyett a képtelen közösségi létnek, mûvész és hatalom viszonyának földközeli és abszurd
kifejezéseként. S hozzá: az ugató császárnál abbamarad a megnevezés, mert a "madár"-ra már nem tellett a festékbõl.
Bodor Péter madara persze írói teremtõ fantázia mûve, mert a székely ezermester zenélõ kutat, hidat és orgonákat szerkesztett. S hogy e különös munka több értelemben is
esztétikai jelentõséggel szolgál Sütõ András számára, arra számos momentumában Bodor titokzatos és talányos élete is ihletet adott. Mert ahogyan Fodor István krónikásfüzetébõl értesülhetünk (Bodor Péter, a székely ezermester - Marosmenti Élet kiadása 1936), erdõszentgyörgyi születésének évszáma
bizonytalan; 1778. vagy 1788. április 15. merül fel adatként. A falu református parókiáját tûz pusztította, s az anyakönyv vélhetõen az újrakezdett népességi számbavételt rögzítette. "Állítólag" - így kezdhetnõnk több mozzanatot Bodor Péter homályba tûnt életébõl. Romantikus, regénybe illõ
feltételezett családi fogantatás Zilahi Sebess Péter református lelkész elmebajos lányától és a Zeyk János udvarában szolgáló süketnéma legénytõl. Csak feltevés, hogy Bécsben mûszaki tanulmányokat folytatott, de az már bizonyos, hogy 1816-ban bankóhamisítási ügybe keveredvén, a szamosújvári
börtönbe került. Aztán a vásárhelyi zenélõ kút alkotója hosszú esztendõkre eltûnik, mígnem 1849-ben a szabadságharc segítésére gyutacsgyárat létesített Marosvásárhelyen, s még ez év augusztusában Kolozsvárott, Farkas utcai szállásán szívszélhûdésben halt meg.
Költött, újraköltött személy
tehát Sütõ András Bodor Pétere, hiszen az õ drámája akkor éled fel, amikor a valóságos személy már halott. Mégis, a nép körében élõ Bodor-legenda motívumai drámai sorssá emelkednek írói látomásában: a lengyel hercegnõvel való titokzatos szerelem, a zenélõ kút elnémítása, miszerint a börtönbõl
kiszökött Bodor Péter egy csavart eltávolított. A kút tetején Apolló-szobrot láttak, tévesen. Valójában Neptun-alak állt a kupola csúcsán.
Bodor Péter személye felmerül Orbán Balázs székelyföldi krónikájában is. Amikor a szabadságharc idején a móc csapatok székely falvakat pusztítottak,
Szabéd is veszélybe került. S ekkor szállították a falu templomába Bodor Péter orgonáját. A gyújtogató hadnép rémülten valamiféle csodafegyverre gyanakodott, s megfutamodott Szabéd alól.
Bodor Péter titokzatos és tûnékeny alakját helyezte át Sütõ András egy új történelmi korba, a világosi
fegyverletételt követõ évekbe úgy, hogy az alkotó-teremtõ ember mai idegrendszerét és sorsát a történelmi-politikai mindennapok csapdájában mutassa meg.
Távlat nélküli korban, széthullás és szétveretettség közepette a csodavárás a kétségbeesés reményváltozata. Így várták csapataival
visszatérni Bem apót; mások Erdõvidéken és a Maros mentén látták felbukkanni Petõfit, s a politikai képzelgõk egy európai hadsereg felmentõ hadmûveletérõl reméltek híreket.
Dramaturgiai erõvé válik a fantáziáló csodavárás Sütõ András darabjában, amikor a Bolond - alias Horváth Csongor -
Petõfi vagy Rózsa Sándor képében jelenik meg. A székelyföldi összeesküvés némely személyes és történelmi ténye is drámai játékká, dramaturgiai gondolattá formálódik. Az ugató madárban Makk József Péterffi nevû pesti kereskedõnek mondta magát, és a marosvásárhelyi hadbíróság vizsgálati fogságából
úgy szabadult, hogy egy hamburgi lapban hamis hírt adatott le Párizsba távozásáról. Amikor Sütõ András Claudiával Bodor Lajosként menti Péter életét, egyszerre tekinthetõ ez a történelem és Sütõ András játékának. Az is felidézi a valóságos történetet, amikor a komisszár fegyvereseivel a bankóprés
mûködésének pillanatában rátör Bodor Péter házára. Bukarestben kísértetiesen megtörtént: Nagy József szabómester házát körbevették a nyomozók, hogy Makkot elfogják, ám a házigazda lélekjelenléte megmentette a bujdosót, egy nadrágot nyomott kezébe, s kiküldte mûhelyébõl, mintha szolgáját szalajtaná
megrendelõjéhez.
A valóság élet-halál játékai sûrûsödnek így esztétikummá, s teremtenek egy újjáértelmezett, megvilágított mai helyzetet és közérzetet. Egy bújdosó író drámai naplójának módosulásaként is számot vetve az Idõvel, a Történelemmel, az elmúlt évtizedekkel. Jókai Mór sorsát és
mûvét parafrazáltuk Sütõ Andrással kapcsolatban. Az összkiadásban Jókai naplója mellé egy elbeszélést illesztett, címe: Megölt ország. Véres és kétségbeesett vízió, ahogyan "Pizarro vérebei ugatva törtek elõre, s az ég felé kezdtek ugatni..." Az inkák pusztulásának krónikásaként Jókai a világosi
vereség ûzöttségében a bújdosó naplóíró fájdalmas személyességét szólaltatja meg: "A rézszínû faj azóta csendesen enyészik".
A sorvadás és pusztulás okait azonban Sütõ András nem a tegnapi és mai Pizarrókban keresi. Már Az ugató madár elsõ változatának Prológusában a Bolond mondja, amit az
újraírt drámában Bodor Pétertõl hallunk: "magyar nem vész el csak magyar által." Sütõ András a közösségi és történelmi méretû önpusztítás okait, drámáját írta meg Az ugató madárban.
Az 1985-ös fogantatás még a korábbi történelmi drámák emelkedettségét idézi, s az 1993 májusában, majd a
gyulai elõadás tanulságai nyomán átdolgozott mû a nemzeti önpusztítás tragikus gondolatát az Arany János-i keserves nevethetnék nézõpontjába helyezte át. Az Egy lócsiszár virágvasárnapja fordított változatát is idézi Az ugató madár elsõ variánsának indítása, amelyet a szerzõ Prológusnak nevez. Egy
"dal" szólítja meg Bodor Péter alakját, amit a halálos ítélet felolvasása követ. Csak amíg Kolhaas Mihályt bitófára juttatja a fejedelem, a császár megkegyelmez az építészmester életének. Bodor Péter kedvesének, Claudiának köszönheti életét, de mi áron? Ezt Sütõ András talányosan lebegteti az elsõ
variánsban. Heyerle ezredes nagy széptevõ, s egy vonzalom a Komisszárral is szóba kerül. A bûnbeesés, csábulás visszatérõ mitológiai motívuma ez, hiszen Lisbeth múltjában Müller Ferenc merül fel; Káin kedvesét, Arabellát Ábel is megérinti. Az ugató madár elsõ formájában Claudia epizódszereplõ. Az
az asszonyi okosság, fülledtség, érzékiség, amely az új drámában gondolati és dramaturgiai vonatkozásban mélyíti Bodor Péter sorsát, hiányzik a korábbi darabból. A kísértések motívumát se érinti az új dráma. Az 1985-ben írott darabban, a Claudia-szerelem jeleneteibõl indít és hozzájuk tér vissza.
Így Bodor Péter magánüdvösségének óhajtását költõi erõvel igazolja, s ettõl is feszes és igaz majd Bodor konok tiltakozása. Az Egy lócsiszár virágvasárnapjában az Énekek Éneke adta a poézist Lisbeth és Kolhaas szerelmének, az 1993 májusában írott és Gyulán elõadott darabban a Paraszt Bibliából
ismert Az asszony terömtése címû történet lírai, mitologikus kapcsolatot teremtett korábbi drámáival. Ám a végsõ változatban élesen fordít, és a mitológiát szarkasztikus játékossággal bontja ki, amikor Bodor táncos léptekkel fuvolázva a görög kecskepásztor, Daphnisz szerepében üzekedik
lánykájával, Chloéval. Döntõ, a dráma lényegét meghatározó jelenet ez a hangváltás, mert a történelmi nézõpont keserves-gunyoros természete így a magánélet, a szerelem körét is áthatja. Egységesebbé vált a dráma hangvétele.
Makk József robban be a családi idillbe. Az 1985-ös elgondolásban
még Libényi János folytatott vitát Bodorral a szabadságharc újrakezdésének esélyeirõl. Sütõ András nemcsak azért váltott személyt, mert idõközben Libényi János szabómestert és Ferenc József elleni merényletét Páskándi Géza a Lélekharang címû darabja középpontjába állította. Libényi anarchista
volta a 80-as évek zsarnokságában asszociációkra is lehetõséget adott, s egyben szûkítette a dráma gondolati körét - Sütõ András azért is választotta Makkot az új változatban, mert személyében mélyebb és árnyaltabb vita bontható ki. Összevetve a két dráma vitajelenetét, igazolódik Sütõ András
módosító szándéka. Mint olvasható, a mostani drámában Makk József szerepe Libényinél súlyosabb. Itt a vita átgondoltabban szerkesztett. Már az is növeli a sodrását, hogy Makk, aki katonaként a számítások embere, lelkesedik, s Bodor, aki szárnyaló-mûvészi természet, ironikus ellenszúrásokkal
igyekszik hûteni barátja terveit: "Repetát a vérfürdõbõl!" - mondja, s még Kolhaas Mihály igazságküzdelmét is felidézi, amikor Makknak ekképp replikázik: "Elveszett pipaszurkálót, karikagyûrût, meg lehet találni. Elveszett szabadságharcot friss vértõl ázott csatatereken sohasem."
Mintha
Illyés Gyula Fáklyalángjának nagy vitája is fellobbanna Bodor Péter és Makk József között azzal az ellentétezettséggel, hogy a kossuthi érvekkel a katona szárnyal, s a hideg ész szempontjait, a Görgey-gondolkodást Bodor Péter, a kossuthi alkat képviseli. Azért is eleven és drámai ez a dialógus,
mert Sütõ András nem merevíti meg szereplõinek érveit; Makk sértése után átölelik egymást, majd Bodor Péter - újabb fordulatként - Makk érveivel folytatja a vitát. Bodort újabb sértés is éri: "Ha egyáltalán magyar maradtál" - ez az egyik, s Az ugató madár drámai lényegére és mélységére utaló
legfontosabb gondolat. A kétségbevonás - ha nem úgy cselekszel, és nem úgy gondolkozol, ahogyan elvárom, akkor emberi hovatartozandóságodban válsz kérdésessé, illetéktelenné. Amikor az összeesküvés tervét, szerkezetét fejti ki Makk, ebben már az árulkodók megsemmisítésének eszelõs víziója tûnik
elõ. Libényi az elsõ drámában Saint Just-öt idézve mondja: "Nemcsak az árulókat, hanem a közömbösöket is meg kell büntetni." Utóbb Makk ennél is végletesebb. "Megsemmisítem családostul, megöletem, fõbe lövetem... Meztelenül kergetem ki az országból... az árulókat." Erre Bodor Péter: "Megõrültél?
Haynaut, a bresciai hiénát akarod felülmúlni vérengzésben és nemzetárulásban?"
A véglegessé formált drámában nemzeti-társadalmi méretekben mutatkozik meg Makk túlzó és elvakult álláspontja, amely a hatalomra jutott Kálvint is idézi, aki máglyára küldi barátját. (Csillag a máglyán) Innen
nincs tovább, Makkal Bodor nem tud haladni. S hogy mégis ráugrik a bankóprést mûködésbe lendítõ küszöbre? - arra egy színpadilag is hatásos és lélektanilag fordulatot jelentõ momentum ragadja. A titokzatos dobozból kibomló koporsó és a Közbátorléti Nemzeti Védegylet rágalmazó levele, melyben õt
vádolják az összeesküvés elárulásával.
Az Egy magyar nábob tûzijátéka születésnapi mámorában érkezik egy koporsó "bársony szemfedõvel letakarva, tetején a Kárpáthy család õsi címere, oldalán ezüst szegekkel kiverve Kárpáthy János neve." Abellino küldte, s az ünneprontó döbbenetben "az
iszonyat lezár minden ajkat" - írja Jókai. Sütõ András drámájában Bodor a koporsóüzenetre az önvédelem végsõ kétségbeesésével kiáltva kérdezi: "Akkor ez most hányadik halálom?" - és megindítja a bankóprést. S egy kétségbeesett ironikus mondat következik, mielõtt még a Komisszár fegyvereseivel
belép: "Mennyit kér tõlem a Duna menti népek fölszabadítása?" Makk és Bodor nótára gyújt. Nem önfeledt dalolással, hanem mint Tamási Áron Õsvigasztalásában, midõn összeomlik a világ és életüket siratják a legények, "vadul csárdásba kezdenek." A mulatásban élet-halál õsi gesztusa nyilatkozik meg
Sütõ András jelenetében is.
Heuréka! Nincs más önvédelmi és igazolási érv Bodor Péter számára, mint közügyi gesztusként elindítani a bankóprést.
A korábbi történelmi drámák heroikus pátoszán itt túllép Sütõ András, s Bodor helyzetét már magánemberi sértettségében is groteszknek
mutatja. Méltóságát a közbátorléti patkányok társaságával szemben kell megvédeni? S a Duna menti népek fölszabadításának sikere bankóhamisítóján múlik? Ám legyen! Különösen nyomatékos ebben a Duna menti népek fölszabadítása mint végsõ szempont. Az elsõ változatban Libényi érveként még elhangzott:
"Bécs ígéretétõl szerbek, románok, horvátok is kiábrándultak". Az 1848-49-es forradalom bukásaként annyit ismételt ideológiai ítélet: Kossuthék késõn ismerték fel a nemzetiségi kérdést. Makk már nem hivatkozik a szomszéd népek becsapatottságára. Az 1989-es "változások" és az 1990. március 19-i
pogrom után Sütõ András joggal kérdezheti: és ha a magyar politikában felmerül az összefogás gondolata? Megszenvedettsége okán Sütõ András okkal mondhatja: ne áltassuk magunkat! Az Idõ nem tisztította ki a sátáni indulatokat: Vasvári Pált és Madách Imre családját felkoncoló tajtékos ösztönüktõl, a
felsõ politikák gyûlölségszító indulataitól a Duna-medence népei másfél évszázad múltán sem szabadultak meg. Keserû iróniával Sütõ András ezért is tudja láttatni Bodor Péter és Makk lelkesültségét, a nemzeti és a nemzetek közötti megbékélés képtelen emberi és politikai momentumait.
Bodor
iróniáját említettük, mellyel Makk forró képzeletét hûti, s a mindennapi politikai-történelmi realitásokra próbálja rádöbbenteni. Korábbi drámáiban Sütõ András azonos izzásban ütköztette hõseit, most distancíroz. Mint idéztük, egy fordulattal megmutatja: Bodor is tud Makk forradalmias hevületével
érezni, de õ már egy más dimenzióból nézi a nemzet ügyeit. S hogy a bankópréssel mégis közügyekbe robban, abban már hazafias lelkesültsége helyett a magánemberi mivoltában ért rágalom vezeti. Az áruló motívuma ez. Németh László Görgeyje azzal menti és nyugtatja magát, hogy egy nemzet méltóságát,
önbecsét tartja meg, ha õt a világosi fegyverletétel és a szabadságharc bukásának bûnbakjaként nevezik meg. Sütõ Andrásnál mozdul és árnyalódik az áruló-konfliktus. Németh László hõse tragikusan magára marad. Az önfelmentõ és megtisztító, mitologizált érv a közvélemény vádjára: így nem vész el a
remény! Sütõ András árnyaltan bontja ki, hogy a nemzet nevében megnyilatkozó vélekedések, magatartások kicsinyesen és provinciálisan is megmutatkozhatnak - a város elöljáróinak személyében például.
Sorsukat, a drámában való szerepüket Sütõ András koncepcionálisan újragondolta. Az ugató
madár elsõ változatában fõbíró, fõügyész, ítélõmester, elmeorvos, börtönparancsnok, lelkészek a leégett vendéglõ nyári kerthelyiségében gyülekeznek. A dráma végleges változatában megnevezi: Székely Bömbölde. A társaság színvonala adja a hely cégérét. A hatalmat, a megtorlást szolgálják, s közben
Árpád apánkat a zenélõ kút ékességeként akarják látni, mellüket domborítják, és Kossuth-dalokat énekelnek. Az 1985-ben írott darabban Martinovics Ignác jegyében ápolták a hagyományokat, de jól módosított Sütõ András, amikor a mártír gondolatra nem szûkítette a buzgólkodó hazafi-érzéseket, hanem az
egészre érvényes hiteltelenséget mutatta meg gunyorosan. Ahogyan Arany János írja a Vojtina ars poeticájában: "midõn a hont ordítva szeretik".
Az ordítva honszeretõk a Székely Bömböldében Kossuth Lajos üzenetét dalolják, tanakodnak a nemzet sorsáról, és a sör habjáról elmélkednek. Bach-zene
nekik azért nem kell, mert számukra a labanc politikust idézi. Élet és halál dolgában közügyi emberként a császár nevében ítélkeznek, a Nemzeti Védegylet kollektív fülledtségében ismét csak törvénykeznek - ártatlanok fölött. Ebben mutatkozik Sütõ András drámai nézõpontjának keserves kacajra
fakasztó természete. Az egykori mûben inkább poentírozó villanások fedezhetõk fel. A Mártírjaink Emlékét Ápoló Bizottság elnöki, fõtitkári tisztének megválasztása például, amely az egykori politikai élet publicisztikus karikatúrájaként jelent mulatságot. A mostani, bömböldebeli társaság együtt is
és személyenként is abszurdoid sorsot mutat. Tudathasadásos a létük: a császárt szolgálják, és ellenében mentik a hont. A politikai látszathûség és a bujdosó honmentõ lelkiismeret tragikus kettõsége szorítja õket.
Döntõ Sütõ András színpadi látásmódjában, hogy a korábbi darabokkal
összevetve, talán éppen Harag György, Sík Ferenc sikeres elõadásainak inspirációjától vezettetve, hang- és látvány-gondolatokkal is erõsíti a drámát. A kacagó és viharos táncot lejtõ fegyencek képe, a rabságához ragaszkodó Bodor Péter, az elöljárók feleségei (az 1985-ös darabban még nem
szerepelnek) a tüsszentõporral a tárgyalást fordítják groteszkbe. A megzavarodott óra, mely Tamási "madár"-játékában a csoda megtörténtekor, azaz a fal elmozdulásának pillanatában megáll, Sütõ Andrásnál a zavarodottságot jelzi azzal, hogy hatot üt, kilencet mutat, a valóságos idõ pedig 11 óra
(jelezve a diszharmonikus történelmi világ létét).
A kiteljesedett drámakompozícióban dramaturgiai következetességet igényel a rács mögötti zenekar jelenléte, amely a korai elgondolásban még nem bukkant fel. Ellentétben a Bolond személyével, aki sorsát tekintve szervesebb lett azáltal, hogy
nevet változtatott: Dudik Csongor Horváthra módosult, s a kivégzett Horváth Károly bátyjaként fájdalma személyesebb. Amíg az 1985-ös darabban a harmadik felvonásban a tanórát követõen az ápolók elvezetik Dudikot, a mostani sorsa - bizonyára az idõ engedékenysége folytán is - leleplezõdhet. Ahogy
hülyesége az igazság kimondására csak menedék, álca a zsarnokságban. Tompa Mihály versével siratja a széthulló nemzetet, fájdalma és kétségbeesése a Világos utáni Vörösmartyt idézi a nemzeti tragédia apokaliptikus látomásában. "Megõszült az Isten" - mondja Sütõ András Bolondja. Vörösmarty
Mihálynál az Elõszóban olvasható kétségbeesett vízió: "A föld megõszült; / Nem hajszálanként mint a boldog ember, / Egyszerre õszült meg, mint az Isten". Ki-ki másként nem látja tisztán az eget, a kéve ezért hullik szét - véli Sütõ András nemzeti megmaradásunk fölötti gyötrelmes víziójában.
Bodor Péter megszenvedettsége folytán menekülne az alkotás paradicsomi állapotába. A mûvészt öntörvényû mivoltában Claudia is meggyõzte, s lám, éppen az ihletõ kedves az, aki gyermekáldás okán a jövõ nevében rábírja a császárnak hódoló alkotás elkészítésére. Tragikus és feloldhatatlan kettõsség
szorításában teljesedik be Bodor végzete. Magánüdvössége megõrzésének reményében a mûvész morálisan megsemmisül. "Az utókornak nincs ítélet a fején, sem kötél a nyakában. És vegye tudomásul a jövõ, hogy egyszer majd maga is jelen idõ lesz a kényszerûségnek kínzókamrájában" - érvel Claudia. Igen, a
perc, a jelen mindig érvet, alibit(?) szolgáltat, hogy a jövõtõl megfosztassunk - innen magyarázható, hogy nevetésre hajló kedvünkben mégiscsak sirassuk Sütõ András drámájának szereplõit és Bodor Péter sorsát. Nem történelmi önsajnálatunk, hanem jelenkori nyugtalanságunk végett. A lojalitás a
Jövõt veszti el, az Arany János-i képet átfordítva: a dal, az alkotás mûvészi voltát semmisíti meg, ha nem villámként és a "levegõégbe" íródik; vele bukik teremtõje is. A tét úgy drámai, hogy a Jövõ, vagyis a megszületendõ csecsemõ a végsõ és kényszerítõ erõ Bodor Péter megalkuvásában - így vélte
a gyulai elõadásra elkészült változatában. Az életmû eddigi ismeretébõl következik a Madách Tragádiáját is felidézõ Jövendõ, mely az anyai érzésekben mindenek ellenére derülni láttatja a horizontot.
Említettük, amikor az Anyám könnyû álmot ígér sokadik kiadására készült a Szépirodalmi
Kiadó, a szerzõ kérésére Brueghel Téli vadászat címû képe került a borítóra. Claudia anyai érzéseiben a gyermek Jézus megmenekülését idézi, a bruegheli kép a betlehemi gyilkosságot asszociálja. A heródesi idõkben az életben maradt csecsemõ, a gyermek jelentheti a megváltást, a Holnapot. A bitó
alatt álló Kolhaas abban a holnap-tudatban hal meg, hogy Nagelschmidt a münzeri úton, a legrövidebben, kézen fogva viszi tovább a gyermeket.
A mai Sütõ András Arany János aggodalmával érzékeli: "De bár fogy a nép és hazája pusztul, / És a jövendõ hallgat, nem felel" (A költõ hazája).
Az 1993 májusában befejezett változat végsõ sugallata: a pusztulás és fogyatkozások közepette a megszületõ csecsemõ sírása törheti meg a Jövendõ némaságát. Tamási Áron a Hullámzó võlegényben a fazekasmester mûvészvoltának bukását iparosi igénytelenségében mutatja meg, Sütõ András az esztétikum
és politikum összefüggésében az idilli konfliktusnál mélyebben és tragikusabban látja az alkotó drámáját. A hatalommal szembeni engedékenység a mûvészetben az embert, s az emberben a mûvészt pusztítja el - halljuk a drámaíró gondolataként.
A most olvasható és végleges változatban azonban a
magánemberi szférából a közösségi tragikum magasába emeli a drámát azzal, hogy az egyéni pusztulás helyett a kollektívum mártírsorsával végzõdik a dráma. "A párhuzamosok az akasztófán találkoznak" - mondja a Komisszár. Vásárhelyen, a Bolyaiak városában! A nem euklideszi geometria, vagyis a modern
matematika és tudományok alapgondolata e bizarr politikai-történelmi sors-axiómává sûrûsödik. Hiába a Császárnak tetszõ igyekvés, hiába a fizetett Bolond státusza, a mûvészember magánüdvösségvágya - bárhonnan is próbálják a megmaradás esélyét - sorsuk egy: az akasztófa.
Kegyelem és ítélet
három felvonásban - így szólt az 1993 májusában bevégzett darab. A gyulai elõadás nyomán az új változat a kollektív tanulságra figyelmeztet: Magyarok három felvonásban. Amaz az egyéni, Bodor Péter sorsára utalt, a mostani a közösségi sorsra eszméltet bizarr eligazítással. S e közösségi gondolat
felerõsödik a darab képi utalásait, szellemét tekintve is. Csokonai, Petõfi, Tompa és Vörösmarty jelenlétére már utaltunk. Áthatják a drámát az irodalmi erkölcsi utalások; egyféle nemzeti-erkölcsi-szellemi mitológiát is teremt Az ugató madár. Petõfi halálával kapcsolatosan elhangzó "potomság"
Illyés monográfiáját idézi; Claudia kedvesét Katona József hõsével azonosítja: "Ó, te Bánk bánnak soha magyar földön ki nem vészõ mása." Aztán népdalok szárnyalnak fel, és a zsoltár költészete s századokat összefogó hangjai zúgnak a közösségi megmaradás óhajtásaként.
A hetvenes évek
történelmi drámáiban egyének-eszmék küzdöttek; A szuzai menyegzõ már egy nép pusztulásának víziója, az Advent a Hargitán egy szerelmi kamaradráma, ám a hegyi házikó körül kántáló, kiáltó és elnémuló emberek sorsa is a kollektív tragédia szorongattató érzésével kísért. Az ugató madár számos egyéni
sorsot összegez eggyé, azonossá. A véglegesített változat balladai magasba emeli a közösségi fájdalmat: az özvegyasszonyok végtelen menete a sortûz után, egy nép balladai siratása az Idõnek mindenkori fájdalmas gyászait idézi fel - egy apokaliptikus Duna-medencei siratóban.
"Tebenned
bíztunk..." - zeng a zsoltár, és képzeletünkben rendületlenül vonulnak a férjüket, kedvesüket vesztett asszonyok. Az Isonzóban, a Don-kanyarban, a szibériai munkatáborokban, a Duna-deltában elpusztultaknak és ötvenhat áldozatainak a gyászolói zarándokolnak végeláthatatlan menetben, az öröklétig
tartó gyászban.
Egekbe hatoló az ének: "...és te megmaradsz minden idõkben." És vajon a kegyelem megtart-e bennünket annyi gyász és fohász nyomán?
Az ugató madár születésének helyétõl, a szerzõ házától rövid sétányira található az egykori Postaréten a székely vértanúknak állított
emlékmû, melyre Jókai Mór szavait vésték: "Törvényesen, szabad és független nemzeti állás / Intõ szobra legyen, honfi, e drága jel itt."
Sütõ András a törvényes, szabad és független nemzeti és nemzetiségi állás álmával hûtlen hívséggel (Arany János) írta darabját. A történelem ihletésében
"egészen, s mindig igaz" darabot alkotott.
Ne tetszelegjünk az elközönyösítõ Idõnek, mondjuk ki: jelentõs nemzeti dráma született.
Az Egy lócsiszár virágvasárnapja, a Csillag a máglyán, a Káin és Ábel vagy Az álomkommandó más nyelveken, külföldi színpadokon is elindultak a maguk
útján. Az ugató madárnak hasonló utat nem remélhetünk. Mégsem kisebb amazoknál, sõt: személyesebben érint, mert kegyetlenül sorsunkba vág.
A 90. zsoltár a minden idõk áhítatában zúg bennünk tovább:
"...Uram, téged tartottunk hajlékunknak, / Mikor még semmi hegyek nem voltanak, / Hogy
sem ég, sem föld nem volt formálva, / Te voltál és te vagy erõs Isten, / És te megmaradsz minden idõben. / Az embereket te meg hagyod halni / És ezt mondod az emberi nemzetnek: / Legyetek porrá, kik porból lettetek, / Mert ezer esztendõ elõtted annyi, / Mint tegnapnak õ elmúlása / És egy éjnek
rövid vigyázása.
... a magyar történelem, amelyben annyit öltük egymást, annyit írtottak minket s oly sokszor megfogytunk, szétszóródtunk és bûnvallásra kényszerültünk, mindössze ezer esztendõs. Annyi, mint tegnapnak õ elmúlása. S mindössze ezeréves kiapadhatatlan táplálónk, a 10. században
csodaszerûen feltámadó európai mûveltség, amely szüntelen önpusztítás közben rengeteg népirtó gaztettért felelõs más földrészeken, de lelki gyönyörûségünkre számlálhatatlan szépséget is teremtett és fölemelõ morális nagyságot példázott. Annyi, mint egy éjnek rövid vigyázása." (Cs. Szabó László:
Számvetés a hármas határon)
"Azért ne sírj, fiam... Nézd meg, az Isten egyedül van, s mégis milyen szépen hallgat!..." Tamási Áron Csalóka szivárvány címû drámájának végén János, a szolgalegény vigasztalja így a kicsi Bálintot. Egyedül maradottságát panaszolja a gyermek, mert mindenki a
gáthoz futott, ahol, édesapja, a Kundi Kunddá változott Czintos Bálint az örvénybe vetette magát. Tamási Áron drámaíró életmûvének legsúlyosabb és legkomorabb darabja. Ebben a játékban sem a csoda, sem a közösség életteremtõ hatalma nem fordítja jóra és reménységessé a történetet. Csalóka
szivárvány: Czintos Bálint átalment alatta; mert más akart lenni, "...mint aminek az Isten teremtette". Otthagyta birtokát, elment a városba, s a tudományok bódulatában tért vissza falujába és többé már nem élte székely gazda életét. Tamási népe legsúlyosabb drámáját nyitja meg a színpadon, az
otthonmaradás, a megmaradás dimenziójában az egyéni lét tragédiájába hatolva. Korábbi játékaiban, a világomlást követõ szétveretettség rajzában (Vitéz lélek), a népámító kalandor történetében (Tündöklõ Jeromos), vagy a falubeli, családi viszály meséjében (Énekes madár) helyreáll a rend, s a
bizakodó élet folytatódhat. Ahogy a mesében történik: gyõz az igazság. A szerelmesek madárrá változva szabadulnak az öregek zsarnokságából, Jeromos kámforrá válik, amikor ellene fordul a falu népe, s Balla Péter is felépíti élet- és lélekhódításának jelképét, a házat. Czintos Bálint különb akart
lenni, s megrontotta magát - végzetesen. Nincsen visszaút a szivárvány alatt. A Csalóka szivárvány zárójelenetében a magára hagyott gyermek és az õt vigasztaló legény képében már a személyes tragédiánál több is feszül: Czintos önámító, hazug élete a gyermek jövõjével együtt a családot is
megrontotta. Ilyenképpen a közösségi lét minõsége is kérdésessé válik, amiben már nincs feloldozás és vigasztalás.
Isten sejtelmes némaságára utalva Tamási Áron 1942-ben, a szülõföldjén írt utolsó drámájában a történelem és a társadalom komor jeleit érzékelve, a legsúlyosabbat jövendöli: a
személyiség megroppanásával népének, a székelységnek s az erdélyi magyarságnak az omlása kezdõdik. Mert Tamási darabbeli utalásait, jelképi gondolkodását és közügyiségét összevetve körvonalazódik: Czintos személyiségváltásának tragédiájában társadalmi jeleket is érzékelhetünk. Alig beszélünk róla:
Észak-Erdély visszatérését követõen a fõként Budapestrõl Erdélyt elözönlõ harmadosztályú hivatalnok sereg gyors és züllesztõ jelenléte megdöbbentette az erdélyi magyarságot. Továbbá az is megrendítõ élményt jelentett, hogy az országos politikában épp azok nem képviselhették Erdélyt, akik a korábbi
évtizedek kisebbségi életét szenvedték és küzdöttek benne. Háborúba való lépésünk folytán, fõként a budapesti üzemekbe, például Weis Manfréd csepeli gyárába ezrek érkeztek a Székelyföldrõl, de még a román uralom alatt maradt Dél-Erdélybõl is. A politika és a közélet romboló folyamatával
egyidejûleg megkezdõdött tehát a megélhetési elvándorlás. Az elsõ világháborút követõ menekülthullám után ezt a folyamatot már modernkori, civilizációs exodusnak is mondhatjuk az erdélyi magyarság sorsában. Czintos tragédiájában a költõ Tamási élete is benne feszül; családjától faluközösségétõl
való elszakadásának fájdalma. A távol vonzása, az elvágyódás jele a szivárványos magakeresésben és csábulásban két mozzanatban érzékelhetõ. Zsuzsanna, akit Kálmán fiától a székely gazda el akar hódítani, Budapestrõl érkezett, Bálint pedig új életének alapozását a tudomány megszerzését és lelkének
megváltását reméli a városban. A szivárvány tehát Czintos régi és új élete, képzelt ál-személyisége pedig a falu és a nagyváros között feszül az égre. Budapest csábító erejét is sugallja az onnan érkezett Zsuzsanna megszerzésének vágya is. Így zagyva tudóskodása és egy érzelmileg hamis világ
képzete utaztatja haza. Otthon álorcás szerepjátéka végzetesen megzavarja és megrontja nemcsak a régi s az új család életét, hanem a falu társadalmát is. S ebben a képtelen komédiázásban, szerepzavarban tragédiára utaló éllel utal a lényegre Samu bácsi, amikor a Kunddá vedlett Czintosnak mondja:
"Azt gondolja, hogy minden igaz, amit hazudik?"
Sütõ András Balkáni gerle címû drámáját is a hazugság szív- és létbénító árama hatja át. De ami a Csalóka szivárványban még a személyiség válságát, megroppanását mutatja, az a Balkáni gerlében már az omlás újabb stációja. Czintos
hazugságjátékának voltaképp csak néma társa Samu bácsi, de mindenki más gyanútlan, s ha Czintos el is pusztítja magát, Tamási szereplõinek mikrokozmosza nem roppan össze. Az Isten néma hallgatására utaló mondatban még sejtetõ reménykedés is lappang: népét az Úr megõrizheti. Mert végül is Czintos
magát csalta régvolt álmok újkori kergetésével. A Balkáni gerlében már keservesebb és végzetes Sütõ András helyzetjelentése. Még emberáldozatra sincs szükség, mint korábbi darabjaiban. S aki ártatlanul, szívének tiszta érzéseit próbálja megtartani, az is e kollektív hazugságjáték részesévé válik.
Mert maga a helyzet hamis, amelyben már az egész Schuller család véli azt, hogy minden igaz, amit hazudnak - maguknak és a környezetüknek. Okkal írja a darab különféle jelentés rétegeit kitûnõen feltáró Cs. Nagy Ibolya: ez a dráma "a morálisan is végveszélybe sodort közösségrõl szól" (Út a
méltóságától fosztott emberig - Nemzetiségi magyar irodalmak az ezredvégen). Mert a Schuller család menyegzõ játéka már nem a múlt ábrándjának kétségbeesett kalandja, itt az önámítás, a valahogy - életben maradás hazugsága farsangol. A felnõttek már nem is magukért, hanem lányuk, Amarilla álmának
beteljesítéséért, menekülésének segítésére rendezik a képmutató lakodalmat.
Biblikus idõk történetének példázatában, történelmi játékban antik idõk újraértelmezésében, vagy hargitai költõi színpadi játékában Sütõ András az erkölcsi - szellemi megigazulásnak és megmaradásnak, az egyéni és
közösségi méltóságért vívott belsõ és külsõ harcait írta meg. Ha másképp nem, a testvérgyilkosság, a bitó, a máglyatûz, de akár egy nép kiirtásának rettenetében színpadi víziója a tisztesség emberi, szellemi, erkölcsi megmaradásának, megtartásának álmát sugallta. Voltaképpen valamennyi mû a
diktatúra évtizedeiben született. Az Ugató madár elsõ változata és drámai alapgondolata is párhuzamosan íródott az Advent a Hargitánnal, így inkább a nyolcvanas évek elsõ feléhez köthetõ. A történelmi fordulat után, Sütõ András brutális megkínzását követõen, a kilencvenes évek elsõ, új mûve a
Balkáni gerle. Amely a Nemzeti Színház pályázatára született elsõ változattól a bemutatóig négy esztendõn át, egészen a fõpróbáig, formálódott (1994 õszétõl 1998 októberéig). Anyagával szívósan küzdött, nyugtalan álmaiban és írógépe elõtti hajnali tûnõdéseiben tisztította dramaturgiai nézõpontját,
s kutatta szereplõinek fájdalmas mosolyban fogant sorsát.
Naplójegyzeteinek részleteit is közreadta darabjának könyv-mellékleteként. Az erdélyi magyarság újkori, az évszázadban immár harmadik exodusának atmoszférája körvonalazódik feljegyzéseiben. Bennük a diktatúra képtelen
megnyilvánulásainak, a lélekroppantó nyelvi, kulturális jogokat megsemmisítõ párt és belügyi gépezet mûködésének tényeit sorolja. Családjának változatos számkivetése, írói voltának semmibevétele, a nyilvánosság elõtt való elnémítása, fõszerkesztõi munkájának megbénítása mellett folyamatosan
megrázó tényekrõl értesülhetett. Barátok és ismeretlenek keresték õt naponta, szerkesztõségben és otthonában, személyesen és telefonon sorolták a riasztó eseményeket, legtöbben azzal a reménységgel, Sütõ András hátha valamiképp segíteni tud. Már nem is egy magyar emlékmû, vagy egy iskolai osztály
megmentésének dolgában jelentkeztek, mint évtizeddel korábban, hanem egyéni sorsuk megváltásához kértek segítséget. Magyarországi kapcsolatot, követségi összeköttetést, tanácsot vártak, de fõképpen emberi szót, reménységet reméltek, s tán erkölcsi jóváhagyást is - a távozáshoz. Mások a
zöldhatáron, vagy folyón átúszva próbáltak menekülni a rettenet-világból. Sütõ András szemérmes. Naplójában alig-alig érzékelteti, micsoda áradatban hallgatta a panaszokat, a kétségbeesett kérelmeket, híreket. Keresték a nap minden szakában, éjszakába hajlóan is: mely városban, kiknél tartottak
házkutatást; keresték sürgõs útlevél dolgában, hogy a halálosan beteg hozzátartozó legalább végsõ napjaiban megnyugtató gyógykezelésben részesüljön Magyarországon. Az élet nevében pedig legtöbb erdélyi magyar család tervezett és szervezkedett: ha õk maradnak is a román pusztulásban, gyermekük
emberként és magyarként élje további életét. A kenyér, a cukor és a benzin megszerzésének napi és családi létkérdése mellett, sokszor már nem is titkoltan, baráti társalgások központi témája lett egy võlegény vagy menyasszony szerzésének lázas ambíciója. S ha a határon túlról, baráti segítséggel,
vagy üzleti alku eredményeként körvonalazódott a menekülés esélye, annak beváltása többéves életprogramot jelentett az egész családnak. Telefon lehallgatások, munkahelyi besúgók, baráti és családi megbízhatatlanok között, a diktatúra szorításában, ez folytonos színjátékra kényszerítette a
magánélet boldogságára várakozó fiatalokat vagy idõsebbeket, de a beavatottakat, a szülõket és a rokonokat is.
"...ahogy kidugom a fejem a játékból: szemembe vág a zimankós idõ" - mondja Árvai Réka szerelmesének, Gábornak, házasságkérõ játékuk feszült pillanatában. Sütõ András új darabjában
ez a zimankós idõ nyílik meg: a Balkáni gerle a nyolcvanas évek második felében játszódik. Természeti és költõi magasából alászállott az író, és városában, Marosvásárhelyen eleveníti meg az abszurdoid lakodalmat. Amely ugyan a diktatúra légkörét idézi, de írói idegrendszerét tekintve a kilencvenes
évek, a romániai magyarság sorsában megélt események is alakították. Mert az újkori kisebbségnyomorító politikában már nem a lehallgatás és a belügyi éberség szelídebben mûködõ rendszere a félelmes igazán, hanem a magyarság lelki összeomlottsága. Így az író nézõpontja a külsõ fenyegetettségrõl
áttevõdik a belsõ pusztító erõre. Az álomkommandóban a legtöbbet elmondta, amit egy fasiszta államgépezet, totális diktatúra népmegsemmisítõ és léleknyomorító rendszerérõl elmondhatott, s még költõi szárnyalással védhette az emberi méltóságot. De új idõk következtek: már nem a rendszer
szisztémáját, észjárását és mûködését elemzi, hanem a benne élõk erkölcsi állapotát, vagyis életképességét. Közösségi voltuk kondíciója vált drámai, tragikus kérdéssé. Ilyenképpen sem tegnapi a történet, hanem mai és tragédiából párolt komédia, mert az idõ változásaiban a szerzõ módosította
hangvételét is.
Heroizmus helyett kétségbeesett kacajban fogant ez a vásárhelyi lakodalmas. Hangoltságát tekintve az Az ugató madárhoz köthetõ, de a szerzõ ott még a történelmi anyagban folytatott magatartás-vizsgálatot. A széthúzás és a viszály természetét tárta fel a szabadságharc bukását
követõ idõkbõl vett példázatában. Ott életre-halálra menõ tétje van a küzdelemnek, mert a város magyar polgárai az emberi méltóság, a szabadság eszméjének, álmának megõrzéséért küzdenek. A Balkáni gerle szereplõi nem kerülnek bitóra, itt egy hétköznapi család élete roppan össze. Visszájára fordul
Az ugató madár helyzete, mert a történelmi darabban a belsõ omlás inkább csak a külsõ kényszerítõ politikai és történelmi helyzet folytán mutatkozik meg. Utóbbi játékban is zsarnokság van, de már egy megvásárolt házasság sikeréért folyik a harc, s a diadalos végeredmény reményében mindenki jót
akaróan hazudik. Családi és társadalmi méretekben szervezett ez a hazugság-kozmosz, amelyben a másfél évtizedes képmutatás éppen úgy benne foglaltatik, mint a korrupció, például a flaskával vásárolt román polgármester jelenetében, aki háznál és magyarul esketi a házasulandókat. Illyés Gyula Egy
mondat a zsarnokságról címû örökérvényû versének gondolatát igazolja Sütõ András színpadi játéka: "hol zsarnokság van, ott van / jelenvalóan / mindenekben, / ahogy rég istened sem; ott zsarnokság van az óvodákban, / az apai tanácsban, / az anya mosolyában..." A hazugság idõben mérhetõ változatos
kiterjedtségét említettük, mert az öregek és Zsófika nõvérének hitt édesanyja, Amarilla tizenöt éven át hamis képzetben nevelte gyermekét. Szándékuk persze szívbéli és tiszta volt; a nagy családi képmutatás azért történt, hogy megõrizzék Amarilla szerelmi álmát azzal a fiúval, Ábellel, aki magyar
lobogót tûzött a városháza tornyára, s elmenekült az országból. Ábel Zsófika valóságos apja. Cs. Nagy Ibolya idézett tanulmányában okkal hivatkozik az Advent a Hargitánra: a megesett leányanya, Réka és gyermekének drámája, a Kis és Nagyromlás hótornyainak tövében játszódik. De ott egy titokzatos
csábító rontja meg a gyermekkori éden szerelmetes álmát, a Balkáni gerlében ennek fordítottja játszódik le: itt az igazi társ a gyermek apja, akit éppúgy vár és keres Amarilla, mint Réka a hóhegyek alá fagyott párját, Gábort.
Költõi színházat teremt Sütõ András, miközben a hétköznapok
kérlelhetetlen tényei és rettegtetõ légköre sûrûsödik a darabban. De a színházi elõadás sikere (rendezõ: Iglódi István) abból is adódik, hogy ezek a rétegek együtt mûködtetik a drámai gondolatot. Itt, a sûrítésben nincs jelentõsége annak, hogy bizonyos korjelzõ tényeket a szerzõ nem épített be a
házasság társadalmi-politikai rituáléjába. Emlékszünk a magán-kálváriákra, de Sütõ András is utal rá jegyzeteiben: aki külföldivel kötendõ házasságát hivatalosan bejelentette, az éveket várt, különféle papírokat kellett beszereznie az anyaországból, majd további munkahelyi, politikai
kihallgatások, a párt "lebeszélõ" hadmûveletei következtek, melynek egyik stációjaként a távozni készülõ állását elvesztette. Az csak az író színpadi képzeletében történhet, hogy egy romániai, többségében magyar lakta városban, a lakodalmas nép magyarul énekelve vonuljon végig a fõutcán, mert ez a
valóságban azonnali belügyi megtorlással járt volna. Amint egyéni, közterületi dalolások nyomán gyakran meg is történt. S magunk is tapasztalhattuk a sepsiszentgyörgyi securitaté kihallgatásán: a belügyi tiszt akkor sem beszélt magyarul, ha tudta a nyelvet. Külföldi állampolgárral hivatalosan csak
tolmács segítségével folytatta disputáját. De a költõi játék és a színház nem az élettények pontos rendjét és folyamatát követeli, hanem a dráma igazságát. Amit a szerzõ hatalmas, lakodalmas játékban emel életté. S ahogyan a szülõi háztól való búcsú, a szerelem érzésének változatos
megnyilatkozása, az örökhûség fogadalma, a forgatagos tánc és kedély hullámzik egy valóságos lakodalomban, úgy a szerzõ, nemcsak tematikus hûséggel, hanem dramaturgiai meggondoltsággal is, a menyegzõ szertartását, mint színházi játékot, "elõadást", állítja darabjának középpontjába. Ilyenképpen a
már-már hosszúnak tûnõ, lakodalmas szokásjáték nézõi voltunk gyanútlanná ringatását is szolgálja, hogy a kérlelhetetlen igazság a vihar elõtti csend idilljébe hasítson.
Élet és színház egybejátszó természetét Sütõ András már megelõzõ darabjaiban is kipróbálta. Amint korábban elemeztük, a
Vidám siratóban Fügedest, a zsarnok apát, gyarlóságaival a farsangoló legények maszkos játéka szembesíti. Az Advent a Hargitán leánykérõ játéka csaknem egy felvonásnyi színjáték és "próba", vagyis a lebegtetõ képzeletben megelevenített élet. Az álomkommandóban a bemutatóra készülõdõ együttesének
élete, a színészek sorsa a diktatúrában, a fasizmus korában, a haláltáborban játszódó mû elõadásával fonódik össze. Az ugató madárban Bodor Péter és Claudia szerelmi jelenete, Daphnis és Cloé-játéka talán nemcsak a komédia színét erõsíti a tragédiában, hanem utal arra az írói folyamatra is, amely
Sütõ András nézõpontjának, hangvételének módosulását jelzi. Az Egy lócsiszár virágvasárnapjának Kolhaas-Lisbeth kettõsére, az Énekek énekének poézisére emlékezve: a szerelem fénye mennyire megtört Sütõ András újabb kori színpadán. A Káin és Ábel óta, amelynek egyik motívuma az Arabella iránti
megosztott ragaszkodás, folyamatosan és érzékelhetõen romlott, zavarodott a szerelem harmóniás szépsége. A Balkáni gerlében már a képtelen fordul természetesbe: a pénzen szerzett võlegény, Lajosházi Bendegúz jussát követeli, mert idõközben beleszeretett alkalmi feleségébe, Amarillába.
Nagy
László Menyegzõjének roskadásig tartó forgatagát is idézi ez a vásárhelyi lakodalmas, amely nemcsak eseményjáték a darabban, hanem maga a hagyomány, a rituálé válik az írói és színpadi gondolat legfontosabb erejévé. Monumentális versében a költõ a mítoszi emelkedés, a már-már szoborrá kövülés
folyamatát írta meg. Igaz, ebben is dráma feszül. Görömbei András Nagy László monográfiájában pontosan utal erre:" "A Menyegzõ tagoltsága drámai küzdelmet mintáz: az arccal a tenger felé forduló pár háta mögött zajlik a lakodalom, melynek jellege ellentétes az új pár érdekeivel, éppen ezért az új
pár ellenséges rohamként éli azt meg." Sütõ András darabjában már nem válik szét a menyegzõi pár és a násznép világa. A közáltató komédiázás folytán összekeverednek a frontok; melynek a végeredménye az általános leépülés, amint Illyés idézett versében írja: "templom, parlament, kínpad: / megannyi
színpad". Sütõ András lakodalmasa is az: kínpad. Apokaliptikus a mulatság Nagy László versében, mondja Görömbei András, de a Menyegzõben az összefonódó fiatal pár átfényesíti és mítoszivá emeli a látomást. Sütõ András apokalipszise ragyogást már nem mutat, csak a lélek kényszerûségét, a sorvadást,
a mindenáron menekülhetnék lázas igyekezetét és a pénz komédiáját, vagyis az általános erkölcsi leépülést. Kínpadot. Tárgyukat tekintve Osztrovszkij és Gogol házasság-komédiái az ember esendõ voltának természetét jelenítik meg: a pénz, a fiatalság csábító hatalma mozgatja a nászi ambíciókat. Sütõ
András vásárhelyi lakodalmasát nézve és elemezve, az 1901-ben Krakkóban bemutatott mû, Wyspianski Menyegzõje is felmerül. A bronowicei udvarházban játszódó mulatság a nemességbõl származó, magába hullott városi értelmiség és a társadalmi mozgalmakra kész parasztok közötti távolság drámája, s ebbõl
következõen a nemzeti összefogás kétséges voltának fájdalma hatja át. A lengyel történelem mítoszi alakjai, népi figurák álomszerû tüneményként lépnek elõ Wyspianski látomásos színpadán, ahogyan Andrzej Wajda rendezésében filmen, s 1994 tavaszán a budapesti Nemzeti Színházban is láthattuk. Valóság
és költõi víziók egyensúlyában Wajda, az íróhoz híven, igazi lakodalmat, tehát egy paraszti rituálét jelenített meg. Egy évszázad múltán Közép-Kelet-Európa menyegzõje már kifordult hagyományából, ebben a vásárhelyi mulatságban Sütõ András látomásos erõvel se tudná mozgósítani Erdély nagy
szellemeit. Mert nincs már múlt és nincs hivatkozás, és nincs perspektivikus jövõ sem, csak a perc életben maradásának ösztöne. Amelynek kétségbeesett megnyilatkozási, létsegélyes formája: a hazugság.
Sütõ Andrásban alighanem a Vidám sirató elõadása Harag György ihletõ rendezõi elgondolása
nyomán megerõsödött: a szakralitásba szervezett drámaiság sûríti az írói gondolatot, és segíti a kultikus játék színpadi hatását. Ilyenképpen, mint korábban utaltunk rá, a maszkos, ünnepi rituálé többféleképp is megjelenik Sütõ András darabjaiban. Az Advent a Hargitán karácsonyi betlehemezõi a
közösség képviseletében újra és újra feltûnnek s részesei a havasi drámának, amely az õ életüket és veszélyeztetettségüket is jelenti. Egy fenyegetõ, álarcos horda, mintegy pszeudó Vatra-(rém)-álomként, újra és újra vitustáncot jár Az álomkommandóban. Máskor az egyházi szertartások, ha nem is az
egész darabot áthatóan, de jelenetek végsõ kimenetelében gondolati-rituális hatással szolgálnak. Az újjáírt Pompás Gedeon záró pillanata ökumenikus szertartásnak is tekinthetõ, amelyben a református, a katolikus, az ortodox, a zsidó pap és a szombatos prédikátor imádkozik a megszállott
népboldogító lelki üdvéért. Az ugató madárban a kivégzést követõen zsoltározó emberek képe emeli és magasztosítja a tragédiát. Olykor egy ismerõs dal vagy szövegfoszlány utal Sütõ András írói világának összefüggéseire: "felicsitá!" szinte kiáltva énekli Zsófika örömét, de - ismerõs e diadalos
szófûzés - Az álomkommandó álarcosai is üvöltik ezt. 1969-es esszéjében (Az utolsó köntös) pedig Liszt sorsát, gondolatait idézve tûnõdött az 1848/49-es forradalom tanulságairól: "Világosan látta, hogy a népekkel többé "nem lehet úgy bánni, mint a régi operák kórusaival, amelyek arra hivatottak,
hogy adott pillanatban megszólaltassák folyamatosan refrénjüket: liberta vagy felicita"". Ilyenképp, ha Sütõ András színpadán elhangzik a felicsitá, éppen a szabadság diadalmas volta válik gyanússá. A Balkáni gerle egy hatalmas menyegzõ, amelynek olvasójaként vagy nézõjeként elõbb csak az
érdekházasság komédiáját sejthetjük; de amint bomlani kezd a történet, egyre súlyosabb jelei láthatók annak, hogy e családi rituális ünnepet a hazugság már a visszáján se tartja össze.
Sokrétûségében pontos és érzékeny, ahogyan Cs. Nagy Ibolya a játék jelentésrétegeit elemzi. A szerzõ
névadását például: "A család nagylányát Amarillának hívják, daloló, különös és idegen név, s van itt bibliai-székely Mózes és Ábel, Schuller Medárd, az apa testvére, meg a régi magyar Árpád-házi Margit, a sógornõ mellett Demeter és õsmagyar mitológiai Csaba és vígeposzi Erzsók, meg a nyugati
szappanoperák hõsnõjét idézõ Mercédesz is." Okkal mondja a tanulmány írója, hogy a kisebbségi létharc eleme már az is, hogy a magyarok a románra le nem fordítható nevekkel is életre tartó hovatartozásukat akarják megvallani. Amarilla lelki tusakodásának, drámájának mítoszi és szakrális vonásait
pedig így összegzi Cs. Nagy Ibolya: "Amarilla majd az egyházi eskü szövegét változtatja meg egy szócskával, hogy legalább Isten elõtt ne hazudjon... S ugyanúgy nem ismeri a megvásárolt võlegényt, mint a népballadák leányai az õket megvásároló férfiakat."
Menyegzõnek színe és visszája -
meleg és hideg: Sütõ András folytonosan váltogatja a helyzeteket. S az olvasó és a nézõ folytonosan a szívszorulásos kacagás állapotában követi a történéseket. Mózes komolyan belekezd võfélyi szerepének feladataiba, Bendegúz apjának képviseletében kéri a lány kezét s kiderül: az önhitt anyaországi
festõlegény "komplett árva" - itt az elõadást gyakran megállítja a kacagás, mert a közönség Mózes tájékozatlanságán derül. Ám ennek a jókedvû színpadi pillanatnak súlyosabb jelentése látszik: az évszázados hagyomány, a leánykérõ tiráda elvesztette ünnepi és bensõséges sugárzását, ami a rítus
erejének foszlását jelenti. Aztán: "Gyere rózsám, gyere már / mert a szívem téged vár..." - énekli áhítattal az ünneplõ sereg, de tudjuk: Amarilla dehogy várja az õ Bendegúzát. Demeter, a református pap áldása is hamis, már a kimondott szó pillanatában, s nem csupán azért, mert Amarilla egy
hangzót módosított az eskü szövegén. Magánéleti üdvösségét akarja menteni, de a kénytelen házasság hamis színjátéka Isten elleni vétek, amit Benedek ugyan még nem sejt, de a lakodalom beavatottjai s a nézõk már tudják.
Õsi mondókák, köszöntõk fénye homályosul el, mert akarva, akaratlan, a
lelkek kopnak el ebben a mindhalálig tartó alakoskodásban. Amelybõl nincs menekvés - még az ártatlan Zsófikának sem. Amikor végképp szétszakad az ünnep, és Zsófika elõtt megvilágosodik a titok, ott akarja hagyni a szülõi, családi házat, de azután: "Szerencsétek, hogy megszoktalak benneteket" -
mondja és visszafordul. Hatásos, poentírozott fordulattal oldja fel a helyzetet az író, ezzel segítve, hogy a történet lekerekedjék s a játék bevégezõdjön. Mert amire a leányka rádöbbenhetne, az is rettenet: beleszeretett az apjába! Antik sorstragédia helyzete villan meg, amit már újabb darabban
lehetne kibontani, ödipuszi mélységgel. A gyermeksors költõi-drámai gondolata, jelképes volta is formálódott Sütõ András mûveiben. Az Egy lócsiszár virágvasárnapjának végén a bitó alatt álló Kolhaas megnyugtatóan fogadja, hogy Nagelshmidt veszi gondjába a gyermeket, vagyis annak esélyét is
sugallja, hogy ügyének lesz méltó folytatója. A megrontott éden és az ártatlan gyermekség elvesztésének biblikus-mítoszi története a Káin és Ábelben már tragédia tárgya. A szuzai menyegzõben a perzsák pusztulása, a megerõszakolt anyák csecsemõinek sírását is visszhangozza. Kisrékát "valamiért"
elküldi az anyja (Advent a Hargitán), de a leányka mégis találkozik és összeborul Gáborral, Réka jég alól kikapart s feltámasztott szerelmével. A Stég Antaltól, bal kézrõl való leányka története is már-már a görög sorstragédiát kísérti. A Balkáni gerlében erõsebben körvonalazódik a veszély:
Zsófika a Ciprián iránt lobbant érzéseirõl nem álmodozhat tovább, mert kiderül: a férfi a tizenöt évig bolyongott Ábel, Amarilla szerelme, ilyenképpen tehát a saját apját szerette meg. De a játék végén Zsófika visszafordulásában a szerzõ többet és mást is kifejez. Sütõ írói természetébõl
következõen nem tud olyan kérlelhetetlen lenni, mint a mai divat szerinti prózai és színpadi alkotók, akiknek világában az embertelenségig hatoló kegyetlenség s a mosdatlan nyelv már-már elvárt és parancsoló esztétikai követelményként jelenik meg. Megbocsátó és feloldozó természetét érzékelhetjük
a Pompás Gedeon ökumenikus búcsúztatójában és megértését pendíti az esendõ porszem, Fügedes iránt is. A Balkáni gerle befejezõ pillanatában Zsófika maradásában és a gerlemetaforában ("A levert fészek helyén száraz ágból, üvegszilánkokból összehordott fészekutánzatban forgolódik...") az író
megengesztelõ lélekkel összegzi hõseinek sorsát. Azért is, mert közösségi érzését itt sem adja fel, akár a nézõpontjának esztétikai göngyölítése folytán sem: velük él és közülük vétetett.
Nemcsak névbeli utalása, hanem sorsos jelentése van annak, hogy Tamási Áron legénykéjérõl nevezi el a
vásárhelyi toronyhágó ifjú embert. Mert ebben is az idõ romlását érzékelhetjük. Szakállas Ábel még szerencséjét kereste Amerikában. Balog Ábel, üldözöttként már menekülni kényszerül Dél-Amerikába, Brazíliába. Családneve is sorsát asszociálja: Balog, bal sors népének ûzött fia. Ebben a zászlókitûzõ
történelmi-politikai "vétségben" pedig Sütõ András magát is idézi: novellájának hõsét, Zászlós Demetert, aki a jegyzõ utasítására a templomtoronyba kihelyezte a román zászlót. Magyar csapatok érkeznek a faluba, s a honvéd éppen a Demeter által kitûzött román lobogót cseréli, amikor halálos lövés
éri. Lobogó a toronyban? - változó idõben a jelképi üzenet változatlan: sem parancsolt, sem virtusos mentsége nem lehet az embernek, mert ezen a tájon a nemzeti színek fénye mindig politikai kérdéssé és közösségi drámává sûrûsödik.
Ebben az önámító maskarázásban ahogy a szavaknak nincs
hitelük, úgy az évszázados népi köszöntõk is foszladoznak: a csujogatók mai szólásokkal keverednek, az õsi ének átcsap rock and roll-ba s a ruhák sem eredetiek, csak "celeculák". A menyegzõ végén a legényeknek és a leányoknak a rokolyákat, díszes fõkötõket, blúzokat és mellényeket vissza kell
vinniük a népiruha-kölcsönzõbe. Levedlett a múlt, kölcsönzött az ünnepi viselet, jelmez: a hagyomány. Nyelv, dal, tánc, ruha felemás használata és feslése, vagyis a lélek, a lelkek, a szellemi kötõdések porladásának látlelete szívszorító Sütõ András lakodalmasában. Okkal mondja Cs. Nagy Ibolya:
"Bizonyos értelemben nincs ilyen keserves mûve Sütõnek..." Álláspontját talán erõsebbre fordíthatjuk: a legkeservesebb mûvét írta meg a Balkáni gerlével. Mert mûve rettenetes látások gyötrelmében fogant. Már-már gyaníthatjuk, a szerzõ Zsófikát azért fordíttatta vissza az ajtóból, mert maga is
megretten a jövendölés, a végzetes drámai kimenet súlyától. Attól, hogy a szerzõ a Schuller család kíméletlen történetében a jövõjétõl kacagtatva fosztja meg: s általuk az erdélyi magyarságot is.
Az isteni igazságszolgáltatásnak valóban csak paródiája volna a mennydörgés és a vihar, amiként
Cs. Nagy Ibolya utal rá tanulmányában? Értelmezés kérdése, így is magyarázható. De talán nemcsak a keverõpultnál ülõ keverõ-technikus befolyásolhatja a magasból döndülõ jel végzet-voltát, hangzásának erejével az író és a rendezõ álláspontját. Lélekszorító és végsõ figyelmeztetésének is
tekinthetjük az égi dördüléseket azért is, mert a banyabanda a református énekeskönyv 278. zsoltárát, valóban, szinte "káromlás"-szerûen énekli: "nincs oltalom, nincs segély." - De az égi jeleket tanácsos óvatosan értelmezni: errõl a szerzõ a Káin és Ábel 1996-os marosvásárhelyi bemutatója
alkalmából beszél Nagy Miklós Kundnak. (Erdélyi változatlanságok, 2001) Magunkra is érthetjük Sütõ András megjegyzését, miszerint a diktátoros idõkben a Káin és Ábelt értelmezve az Úr elleni lázadás már-már politikai hangsúllyal szerepelt a dráma értelmezésében. S úgy igaz, ahogy a szerzõ állítja:
Isten és ember harcát nem lehet földi konfliktusként ábrázolni, mert így erõtlenné válhat a színpadi küzdelem. Sütõ András darabjában az Úr nem nyilatkozik meg. Szervét a máglya lobbanó fényénél mondja Veronikának: "üres a szemem és üres az ég; nem tudom már, hol a fényes Mindenható, mert
elhagyott engem...". A Káin és Ábelben az Úr néma marad a lázadó szavakra is, az Adventben Bódi imádságban szólítja meg, de erre sincs felelet. Legfönnebb a lavinaveszedelmeket tulajdoníthatjuk néma és végzetes sorsjeleknek, ahogy a csoda beteljesülését is. Ilyenképp értelmezhetõ a mennydörgés és
a viharos idõ a Balkáni gerlében. Amit tekinthetünk az író kultikus dramaturgiájában rejtõzõ titoknak is. Olvasó és rendezõ látomásának kérdése, hogy ki, miként látja, láttatja és hallja a jelenetet. Akárhogy is történik, az Úr titokzatosan hallgat, ám népi csúfolódóvá porlasztva az egyházi
éneket, valóban nincs oltalom és nincs segély. Zimankós idõ van, s a játszó személyeknek immár nincs hová visszadugniuk a fejüket. A menyegzõ: a megromlott lelkek farsangolása.
Említettük: a Balkáni gerle, a nyolcvanas évek végének története, de a kilencvenes évek közügyi pácában
érlelõdött. Annak az idõnek eljövetelével, amikor egyéni becsvágy már arra hajt embereket, hogy mások lejáratását könyvekben vagy akár szószékrõl is folytassák; amikor évtizedes baráti szövetségek robbannak fel a politika hétköznapjainak hiúságvásárán; amikor lapoknál, szerkesztõségekben
esztétikai segédmunkások önhitten és zsarnoki elvakultsággal tatárkodnak az irodalomban; amikor szeretett városában Tamási Áron neve kisbetûvel írandó, életmûve pedig legfeljebb nyereségi tétel egy kiadónak; amikor a helikoni eszme szennyirodalom terjesztésévé alacsonyodik; amikor a kisebbségi lét
mindennapi harcát akarnokok öntetszelgõ szereplése erõtleníti el; amikor nem a szuverén szellemi magatartás, hanem budapesti érdekekhez való ragaszkodás parancsa uralja az erdélyi magyarság emberi-közösségi ügyeit; amikor Zsófika, már mit se értve a történetbõl, a család múlt-tisztázási tébolyában
felkiált: "Tele vagyok a hazugságaitokkal". Kétségbeesését áthatja az író szenvedélye is. S ha békességre hajló, rezignált is a tragikomédia vége - "élni nem muszáj - de hazudni kell, kellett!" -, a menyegzõ egésze és hatása a pusztulás képét vizionálja. Pátosszal már nem vigasztalható a közönség
s a hétköznapok üdvözítõ volta, a "helytállás" sem jelent erkölcsi magasztosulást. "Szégyen van, nincs felemelt fej" - írja találóan Cs. Nagy Ibolya. Ami a Schuller családban történt, az kicsiben a nagyot sûríti: az erdélyi, a romániai magyarság jövõbeli sorsának aggasztó jeleit sugallja. Mert az
önüdvözítõ élet is hazugság és zsarnoksággá válik: nemcsak az egyéneket, hanem a közösséget is pusztítja.
Tamási Áron drámai kérdéséhez jutottunk. Sütõ András újkori észlelete következik abból, amit a 40-es években Tamási láttatott. A Vitéz lélekrõl szóló tamulmányban (Hitel, 2000/2.)
kifejtettük: a bécsi döntést követõ hetekben született színpadi játék nemcsak a szerelmesek egymásra találásának története. Példázat és misztérium, magasabb régióban is: a Test és a Lélek összeforrásának parancsoló szükségszerûsége Erdély és az anyaország részleges újratalálkozásának és csodájának
költõi megfogalmazása is. Ám két évvel késõbb a Csalóka szivárvány ezt a boldog misztériumot már nem erõsítheti meg. Ellenkezõleg: Czintos Bálint testi valójában hiába is idõzik otthon, lelke Kundi Kunddá lett, vagyis megromlott. Tamásinál még egyéni a kudarc, de Sütõ András már közösségi
méretekben, s nemcsak gondolati, hanem színpadi-mûfaji, esztétikai érvénnyel jelenti be a kultikus rend megsemmisülését. Ady fényes látomását (A Kalota partján - a világháború kitörése elõtti hetekben íródott) a század végzetesen felperzselte. Nemcsak a viselet foszlott le, hanem a belsõ tartás, a
méltóság kopott és tört meg az életben maradásért folytatott harc, a többségi nacionalista zsarnokság, a kálváriás évtizedek folytán. Erdély igazi elmerülése nem is területi immár, hanem a lelki veszejtés rémét idézi fel Sütõ Andrásban. A magasban álmodott haza vált immár kérdésessé. Mert a
"pompás magyarok" végleg kivonultak az idõbõl.
Trianon omlasztó folyamatában a három évtizeddel ezelõtt fogant s írott kamarási napló, az Anyám könnyû álmot ígér még a részleges pusztulás jeleit rögzítette a születések fogyatkozásában, a nyelvi rongyolódásban, az elvándorló rokonok és az
üresedõ porták tényeiben. De a közösségi pillanatok, keserves jelenetekben ugyan, de még felfénylettek a komor ég alatt! Halottak napjára hazatérnek a messzire szakadtak, nagyapó temetése is egybegyûjti a gyászolókat, a gyermekkori betlehemezés a tovatûnt múltból, jelenkori álomként, a közösség
melegét sugározza. András napon még összegyûlt a család, köszöntõbe érkeztek a barátok, és megszenvedett életüket dalokban közösen elpanaszolták. A családi, rokoni együttlét, a közös ÉNEK még a lelkek együtemûségének poétikus pillanatait, a szakrális élet képét vetítette az égre. Ám az idõ
múlásával egyre hidegebbek a vásárhelyi éjszakák is. Ami Kamaráson, ha szakadozottságában is, az EGÉSZ álmában fogant, az Vásárhelyen, a hazugságra alapozott együttlétben, a hamis lakodalomban végképp összeomlott. A menyasszony már nem szép virág, és karikagyûrûjét is kényszeredetten forgatja...
Ki-ki más-más dalban panaszolhatná el becsapottságát, hazugságokra kényszerített életét.
"Isten is egyedül van, s mégis milyen szépen hallgat!..."
Noha sorsuk nem merül el az örvényben, de életben maradottan is: Czintossá lett a menyegzõi gyülekezet.
A szivárvány alatt pedig
nincs hazatérés - immár közösségi méretekben.
"Mesélek, fiam, mert nekem is mesélt jó anyám, mikor gyermek voltam, aztán elmúlt a gyermekkor, de az a kicsi leányka, aki voltam, soha nem múlik el, mesére késztet, ne haragudj rám, fiacskám, meglásd, veled is így lesz, ha megnõsz, ha
megöregszel és olyan fehér lesz a hajad, mint a tél" - édesanyjának karácsony esti szavai álomként merülnek fel benne, hogy az angyaljárás igazában megerõsítse gyermekét. (Hol vagytok, ti csillag játszótársak?) Aki íróként is vágyja, mert megélheti a mese felszabadító hatalmát. A Balkáni gerle
színpadi-dramaturgiai fegyelme után a képzelet egy kozmikus s azon is túli, égi és pokolbeli álomszínpadon vágyik a játékra. E játék poétikai természetét elemezve Cs. Nagy Ibolya etnográfiai vélekedést említ: a népmesék hõseinek gyõzelme általában nem társadalmi, forradalmi gondolatot közvetít,
hanem szórakoztató szándékot jelez. De Sütõ András meséire nem érvényes a folklorisztika tétele: "...a mese irrealitását segítségül híva éppenséggel a gyõzni tudás és akarás ideáját, valószínûsíthetõ lehetõségét kínálják föl, mintaként" a mesehõsök gyõzedelmes tettei (Vigyorgó búbánat -
kéziratban). Másfél évtizeddel korábban, a Kalandozások Ihajcsuhajdiában fogantatásakor, említettük, a mese menekülést is jelentett, amely a szárnyaló képzelet álombirodalmába vezette Sütõt. S hogy a Balkáni gerle után, több esszében is fölvetve a kérdést, Sütõ András újra Csillagvitéz és
Kancsócska szerelmi történetéhez fordult s alakította tovább, abban nemcsak a történelmi idõ módosulásának kényszere vezette. Az ihajcsuhajdiás mesejátékban már-már segélykiáltással hírelte: olyan birodalomban küzdenek, küszködnek hõsei és keresik boldogságukat, amelyben a kacagás kötelezõvé
tétetett. A mostani kalandos játékban az Úr felfüggeszti a sírás-tiltó rendeletet, s immár vigasságot ülhet a nép, mert: kedvére szomorkodhatik is.
Éljen tehát a szomorúság szabadsága!
Sajátosan mesebeli ez a demokrácia. A szerelmesek ellen kitartóan ármánykodik a Halál, de mellette
az Õrmester, a Fõfelügyelõ, Bíró, az ördögök serege is, változatos emberi orcában egy rettegtetõ birodalom szolgálatosaiként tevékenykedik. Vigyorgó búbánat a játék új címe, s az is illik erre a varázslatos odüsszeiára, amit az életmûkiadás új kötetének borítójára írt a szerzõ: Kalandok könyve.
Mert Sütõ András álomszínpadán újkori Csongor bolyong, aki az ideák változatosságának léthelyzetei helyett a megmaradásért vívott próbatételekre kényszerül. Csillagvitéz útitársai, akárcsak az elõzõ játékban, a farkától megfosztott Hékás kutya és a szárnyas paripa, s legények, lányok névtelen
csapata. Ám ami az ihajcsuhajdiás kalandozás során még nem erõsítette a kedvesét keresõ legényt, az most lélektani, dramaturgiai s fõképpen poétikai elgondolással megvalósul: Kancsócska jelenésként is feltûnik szerelmesének képzeletében, eképpen is segítve az érte folytatott küzdelem sikerét. Így
folyamatos és közös küzdelmet vívnak szerelmi összetartozásukért.
Alkotói-lélektani szempontból felszabadító erejû ez a mesejáték Sütõ András munkásságában. Mert egy hagyományos színpad sokféle törvényt követel, ám egy mesetörténet az írói képzelet végtelen terében játszódhat. Nem igényel
felvonások szerinti beosztást, a szereplõk a szerzõ óhaja szerint váltakozva járhatják a hétköznapokat éppen úgy, mint a poklot és a mennyországot. Veszélyek közepette pedig elég ha a Csillagvitéz mûködésre szólítja csodatevõ tarisznyáját, vagy majd végsõ gyõzelemként, egy csellel koporsóba
szédíti a Halált. Az állatok emberi arca és az emberek démoni megnyilatkozásai, álmai olyan természetességgel elevenülnek meg a mese színpadán, ahogy írója elgondolja õket. Keserves mindennapokban bátorító és vigasztaló, ha a szerzõ szívének legtisztább álmait írhatja történetté. Még a rettenetet
is könnyebben oldja a kacagás, ha az élet-halál küzdelem a mese birodalmában történik. A kötélhúzási jelenetben például, amikor Csillagvitéz csapata és ellenfelei a Bíró, a csendõrök, a Halál, egymásnak feszülnek s aztán megakad a küzdelem. Egy szolgálatos érkezik a hírrel: ég a falu felszegi
része! A reménységes küzdelem pánikba fordul, mert az emberek rohannak tüzet oltani. S az általános zûrzavarban a futár-õrmester összegzi az eseményt: "Vége tehát a rebelliónak. Ami nem megy ésszel, megoldható tûzzel. Vaklármával". Sok más mellett, ezt a jelenetet se találjuk a korábbi játékban.
Annyi publicisztikában, beszélgetésben újra és újra felidézett végzetes és sötét erõk által szervezett vásárhelyi pogrom indítéka itt siratni valóan könnyed, szinte bájos jelenetben bukkan elõ. A kötél rabságba fogná a fiatalokat, akik ellenállnak, és sokan, leányok és legények, pártjukon
harcolnak. A csendõrök, a hivatal emberei már-már elvesztik a huzakodást, ám Csillagvitéz, Kancsócska igaza mégse gyõzhet, a hamis hír ugyanis megbolydítja az embereket. Mert ebben a képtelen világban azé az érdem, aki a pánikot kelti, s az ellenkezés bûntettnek számít. Aki pedig az
ellenszegülõket bármilyen eszközzel elnémítja, az a hivatalos rend ünnepeltje. Sütõ András mese-országában, Csillagvitéz és Kancsócska változatos megpróbáltatásai közepette, egy törvény uralkodik: a megfélemlítés, a becsapás, a hazugság, az ármány joga. Amely változatos módon nyilatkozik meg a
Bíró, az õrmesterek és a Halál uralta demokráciában. Ilyenképpen például a Csillagvitéz sorsát eldöntõ két golyó - fehér: élet, fekete: halál - között sem húzhatja ki jó vagy rossz sorsát, mert a Halál a fehéret is feketére cserélteti. Jó sorsát tekintve Csillagvitéz tehát esélytelen és
választásra érdemtelen. S nemcsak a Halál elhatározásából, az evilági akarat, a Bíró is társul a fondorlathoz, mert õt a Halál érdekkörébe ravaszkodta, korrumpálja azzal, hogy közelre tervezett elvitelét elhalasztja.
A mesében nincs szükség a földi történetek ember-árnyalatainak
kibontására. Ilyenképpen Sütõ András játéka, az egymáskeresõ szerelmesek próbatétel sorozata a gonoszok szervezte égi és pokolbeli akadályversenynek is tekinthetõ. Csongor és Tünde történetében, bármennyire is az Éj hatalma komorítja világát, a próbatételek veszélytelenebbek, mint a Vigyorgó
búbánatban. De a keresésnek és a bolyongásnak is más a természete Csongor történetében, mint Sütõ András játékában. Vörösmarty darabjában Tünde megtalálásáért indul vándorútra Csongor, mert a leány, az "éjnek költeménye" a szívbéli várakozás biztatásával tûnik el a tündérfa alól. Csillagvitéz és
Kancsócska a játék elejétõl egymáshoz kötõdnek, Sütõ András tündér-leánya, jelenései folytán is, Csillagvitézzel páros küzdelmet folytat azért, hogy újra egymáséi lehessenek. Igaz, a próbatételek sorában egy Csali lány is megkísérti Csillagvitézt, mint Csongort Ledér bûbájkodása. S ha a
tündérjáték mintáját, szellemképeit kutatjuk, a Csongor-elõzményeinek sorában a bécsi tündérjáték mûfajában, Mozart operáját, a Varázsfuvolát is említhetjük, amelyet Csokonai Varázssíp címmel ültetett magyarra. S ami Tamino fuvolájának vadakat és tüzet szelídítõ ereje, Sütõ Andrásnál Csillagvitéz
tarisznyája. Cs. Nagy Ibolya tanulmányában egy õsi, mítoszi párhuzamra is emlékeztet: "Csillagvitéz és Kancsócska a magyar népi Orpheusz és Euridiké... Euridikét az alvilágban keresi szerelme, mint ahogy Kancsócskát is a Halál ragadja el, s viszi magával a pokolba. Mindkettõjük után elindul
szerelmesük, s próbatétel is vár mindkét férfira a mitológiai múltban és a sütõi játék jelenében - avagy idõtlenségben - egyaránt... Orfeusz gyengének bizonyult. Kancsócska és Csillagvitéz is találkoznak már a pokol felé vivõ úton, csak nem érinthetik meg egymást: de megérintik, mert itt meg
Kancsócska bizonyult gyengének... A mítosz kegyetlenebb, mint a mese. A görög lantos elveszti szerelmét, s csak a lelkük találkozhat Orpheusz halála után. Kancsócskát is elhurcolja a Halál a pokolba, és rusnya ördöglánnyá varázsolja: de Csillagvitéz megkapja azt az isteni és írói lehetõséget, hogy
még egyszer megküzdhessen kedveséért..." Az is Cs. Nagy Ibolya észrevétele, hogy Az ember tragédiája "Úr-Lucifer-Ádám-Éva négyesének arcvonásai" is feltûnnek a mesejátékban. Az Úr az elrendezõ erõ Sütõ András darabjában is, aki "nem félelmetes, nem megfoghatatlan, ábrázolhatatlan, de nem is
közömbös..., hanem gazdája az embernek". Abban is különbözik más színpadi mûvétõl Sütõ András mesejátéka, egészítjük ki a tanulmányíró gondolatát, hogy itt az Isten jelenvaló, s a játék világának törvényeit is vigyázza. Olyan derûvel s "karnyújtásnyira az embertõl", ahogyan a "népi archaikus
világban" is megjelenik. De a kapcsolódások sorában külön elemzést igényelhetne, hogy Tamási Áron Zöld ág címû regényének motívumai miként tûnnek elõ, alakulnak, módosulnak Sütõ András más mûveiben, így a Vigyorgó búbánatban is. Mert Lengõdi Jáczint édenkeresõ álma és küzdelme hatja át
Csillagvitézt is, s a Zongota völgybeli varázslatos almafa Sütõ András aranyszínû tündérfájának leveleit is megfuvintja.
Kancsócska és Csillagvitéz megpróbáltatásainak sorozata a Halál folyamatos szorításában a Bíró, a csendõrök, az ördögök, a Fõfelügyelõ ellenében a hétköznapi küzdelmek
változatainak tekinthetõk. S a meg-megújuló próbatételek sorozatában Sütõ András korábbi darabjainak rituális formáját is a játék szellemében bontja tovább. A Kalandozások Ihajcsuhajdiában címû játékába még csak néhány dalt iktatott, mostani változatában már az indulás jelenete is módosul:
temetéssel, vagyis szomorúsággal, Kancsócska anyjának halálával kezdi a történetét. Így közösségi képpel, egyházi énekkel hangolódik a kultikus játék, amelynek folyamán további énekek, népdalok, mulatsági és panaszos nóták dramaturgiai következetességgel térnek vissza. Közösségi szertartássá
emelkedik a záró jelenet is, amikor küzdõk és ellenfelek, ifjak és vének, papok, összetalálkozván együttesen éneklik: "Kolozsváros olyan város"-t. S fontos, hogy a meseíró, aki elõzõ darabjában csak a szerelmeseket röptette az édeni tájakról a földre, most a KÖZÖSSÉG ÖRÖMÜNNEPÉT tartja, mert
hazafelé vándorol ez a "gyõztes kis csapat." Hazafelé, a szülõföldre, immár gyülekezetté olvadva, a "messzirõl jöttek és az otthoniak összetalálkoznak örömben, s a szülõföld dallamainak hullámverésében" zeng a gyõztesek éneke. "Istennek tetszõ látvány lehet" - írja a szerzõ darabzáró jegyzetében.
S hogy a szerelem és az emberi világ diadalmaskodhatott Sütõ András varázslatában? Csillagvitéz maga talált rá arra a két bûvszóra, amelyek csodatarisznyáját megnyitja és elnyeleti az ördögi lelkeket. A két szó pedig: Isten és szülõföld. Amelyeknek jegyében nemcsak az éji szerelem öröme
diadalmaskodik a tündérfa és a fényes palota tövében, mint a Csongor és Tündében. A jóakaratú emberi nemzet otthoni és nappali ünnepét is álmodja Sütõ András újkori tündérjátéka.
S vajon épülhet-e ez a szenvedésekben, pokoli megpróbáltatásokban kiküzdött, magasban vágyott tündérhoni
álomhaza?
Sütõ András közéleti megnyilatkozásaiban is féli, ám rendíthetetlen ragaszkodással építi az illyési gondolatot, amit Erdélyi változatlanságok címû, fõként az elmúlt évtized közügyi gondjait összegzõ könyve is igazol. Provinciája sorsát visszhangozza, de az egyetemes emberi igények
jegyében, ahogyan bevezetõjében megfogalmazta: "Ez a könyv nem Budán született, hanem a végeken. Ahol magyar várak már nincsenek, de magyarok vannak szép számmal. Végváriak. Ostromlottak. Önvédelmi harcban fogyatkozottak. Új hódítók évszázados támadásait szenvedik és verik vissza forgandó
szerencsével. Ahogy lehet." Végvári vallomása szól most is, a reményiki szerep tehát változatlan. Vörösmarty rémlátása és ama Nagy László-idézete Ady ostorának suhintó ereje-szelleme hatja át Sütõ András megszólalásait. Amit a publicisztika mûfajának is nevezhetünk, mûvelõje pedig úgy véli: "Nem
hivatásom ez, hanem kötelességem. Azok iránt, akik sorstársaim. Ezért nem költözhettem Budára."
Közösségi ragaszkodásában fogan a megszólalás sorskényszere. Márkus Béla a könyvrõl írott alapos tanulmányát (Pünkösdi lélekkel, Reformátusok Lapja 2001. június 3.) a Sütõ-elemzésekben eddig nem
szereplõ tétellel indítja. Makkai Sándor Ady-tanulmányára utal: "minél emberibb az ember, annál vallásosabb mégpedig a szónak nem hitvallásbeli és ceremoniális, hanem lényegi értelmében." S ebben a jelben folytatva gondolatát, az Erdélyi változatlanságok száznegyven írása, vallomása "mind témáit
és ezek szemléletét, mind pedig beszédformáit tekintve erõsen kötõdik a vallásos megnyilatkozásokhoz."
Ahogyan említettük, nemcsak irodalmi munkáit, hanem Sütõ András közügyi megszólalásait is a Hamvas Béla által jellemzett poeta sacer-i indíttatása hatja át. Ami számára nem szerep, hanem a
közösségi létért érzett felelõsség cselekvõ megnyilatkozása. Mert a szólás is cselekvés, véli, amelynek hitelét a megszólaló személye igazolhatja az idõben. Sütõ Andrásnak pedig hitele és súlya van. Ezért szólították õt Antall József miniszterelnök ravatalához, ahol valamennyi kisebbségben élõ
magyar nevében is búcsúzott a "bölcs mérséklet"-tel jellemzett államférfitõl. Ezért kérték, hogy ötödik születésnapján köszöntse a néhai miniszterelnök álmát mindennapi szellemi gyakorlattá váltó Duna Televíziót, melynek "feladata mindenkori szerves része a magyar államvezetés nemzetstratégiai
feladatainak". (Öt szál ünnepi gyertya) A nemzeti-közösségi-nemzetiségi lét és az emberi szabadság drámája, hiánya központi tételként szerepel Sütõ András ünnepi köszöntõiben. A Romániai Magyar Szó háromezredik száma alkalmából azzal a reménységgel küldte jókívánságát, hogy "ne legyen kénytelen
igazságtalan sértegetést, kioktatást, újabb megbélyegzést elviselni azoktól az intranzinges magyaroktól, akiknek ez a lap csak akkor jó, hasznos, nemzeti és demokratikus, mikor az õ dörgedelmeiket, "labancokat leleplezõ" szövegeiket közli, ám azonnal csaucsiszta-bolsevik-mensevik szennyirattá
válik, mihelyt a trockista árulókkal rokon "neptunisták" és más megbélyegzettek ellenvéleményét is közzéteszi". (Ünnepi köszöntés - szelíd füstölgéssel) Ünnep számára az is, ha emberi-nemzeti létharcának küzdõtársait köszönheti, még ha keserves tanulságokat szükséges is számbavenni. Mint - már
címében is kifejezve az összetartozást - Domokos Gézának, a Kriterion volt igazgatójának, sors- és bajtársamnak a kisebbségi küzdelemben összegzi a közös élet tanulságait: "minden jó, ha a vége rossz -, és ez csak engem és nemzedékemnek egy részét érinti". Hûség és bajtársiasság, amely a
lélekfordító történelmi változásokkal oly kevesek tulajdonsága és eleganciája maradt, változatlanul igazolja Sütõ András emberi és nemes voltát. A könyvkiadó egykori vezetõjérõl írván szinte indulatos fordulatokkal tûnõdik sorsáról: "A kibic arra fizetett be, hogy apolitikus, anacionális,
esztétikai divatszalonok rendelésére készült páholyból nézze végig Domokos Géza megnyúzatását, fölakasztását, netán épp a fölnégyeltetését... Miután a szekér eltörött, mindenki tudott volna jobb utat is, csakhogy minden emberi cselekvés meghatározott: történelmi körülmények között, egy adott
helyzet vasmarkában szolgálhat megálmodott, ám cilinderkalapból elõ nem varázsolható jövõt." Hûsége a hûségesekhez rendíthetetlen. Ezért köszöntötte így a tízéves Hitelt: "Az Illyés-felejtés pedig mindenekelõtt Illyés-feledtetés. Legfõbb módja: az elhallgatás, ám ez ellen nincs mit tenni. A
felejtés bûne nem azoké, akik - bármivel indokolják is - nem szeretik Illyést, elvetik szellemi örököseit. Az igazán kóros jelenség: a feledtetõk, hamisítók, "áltudományos manipulációban" serénykedõk jajveszékkel elegyes agresszivitása..." (A HITEL halhatatlan fõvédnöke) S az intézményi rangjától
biberachi "szakértõk" sugallatára a mûveltségben csökött politikusok által megfosztott Nemzeti Színház társulatának évadnyitó elõadására is elküldte együttérzõ sorait, amit Sinkovits Imre olvasott fel: "minek nevezzem hát a mi találkozásunkat? Életem egyik, legnagyobb ajándékának és vigaszának
tartom, olyannyira, hogy engedelmükkel a színtársulat örökös pártoló tagjának tekintem magam". (Jó estét, Nemzeti!) A közös többes védelme Sütõ András létküzdelmének központi erkölcsi stratégiája - akár egy barát, akár egy színházi együttes, akár az erdélyi magyarság sorsa kerül veszélybe,
együttérzését nyilvánítja az üldözöttel. Ünnep számára is, ha társait köszöntheti, Sinkovits Imrét, Dobos Lászlót születésnapja alkalmából s Agárdy Gábort, hogy a halál szorításából tért vissza az élet és a játék színpadára. És szomorú kötelezettség, ha gyászõrségbe hívja a baráti kötelesség, mint
Páll Árpád vagy Sinkovits Imre ravatalához, s ha nem mehet, hát levelet ír, drága szolgálatos tanárát, Vita Zsigmondot siratva. Újra és újra szólítja Tamási Áront, s nagyhatású beszédében, éppen Farkaslakán, születésének centenáris ünnepségén, a szülõi ház udvarán idézte a nagy író
jelenidejûségét: "Semmi sem olyan alapvetõ követelmény számunkra, mint az erkölcsi megújulás e sokoldalúan balkanizálódott Erdélyben is... Ha mai közügyi férfiak nem figyelnek, politikai harcunk vezetõi nem figyelnek föl arra, hogy a meggondolatlanul cselekvõket és a cselekvésképtelen
meggondoltakat minél elõbb pihenésre kell felkérni, ha sokat késnek ezzel, ügyünk fogja ezt súlyosan megsínyleni." ("Emberek! mind magyarok vagyunk!") Az itt idézett kritikai vélekedését is emelkedett fordulatokban fejtette ki. Görömbei András a kötetrõl írott tanulmányában érzékletes példákkal
szolgál arra, hogy a magyarellenes intézkedések, megnyomorítások képeit változatos, világtörténelmi összefüggésekre utaló minõsítésekkel nevezi meg: "Erdélyi helyzet-megvilágításaiba így kerülnek be olyan fogalmak, mint az Endlösunk, az exodus, hungarocidium, diktátor, Heródes napjai, könyvtárak
máglyahalála, új hódoltság, sátánian cinikus kegyetlenség, gyarmati sors, gyarmattartók, fasisztoid, a balkáni jellegû Dreyfus-pör, holt-tengeri táj, etnikai tisztogatás." (Erdélyi Változatlanságok, Hitel 2001. 10.) A képtelen román politikai észjárást máskor vitriolos képekben fogalmazza meg: "a
hagymaszagoltatással keltett könnyes részvét nem egyéb rókahízelgésnél, orcátlan képmutatásnál." - válaszolva arra a politikai "aggodalomra", hogy a magyar iskolákban a diákok alaposan nem sajátíthatják el a román nyelvet, s így hátrányt szenvednek további életükben. ("Uram, maradj velünk, mert
esteledik") Ebben a beszélgetésben pedig, alább, ez a mondat olvasható: "...nagyobb baj azonban, hogy már európai kitekintésû román értelmiségiek is megragadnak a kulturális paranoia légypapírján." Szürreális szinte az asszociáció, de a mániákus nacionalista gondolkodás képviselõit Sütõ egy
fülledt, trágyabûzös udvar közelében álló, légylepte helyiségbe képzelteti.
Olykor hangja már jajkiáltássá erõsödik. Amikor például a törvénytelenül bebörtönzött Cseresnyés Pál és társai ügyében írt röpiratot, már a címben is jelezve a mozgósítás szándékát: Egységes küzdelmet az ártatlanul
elitéltekért! Egy másik vészirata a halálos veszedelembe jutottak nemzetközi jelzését, az S. O. S-t kopogta le: Mentsétek meg lelkeinket! - mert az Iliescu által jóváhagyott tanügyi törvény "Nem engedélyezi az Erdélyben közel 500 éven át mûködõ magyar fõiskolák visszaállítását; nem engedélyezi a
kommunista diktatúrában államosítás útján elkobzott felekezeti és magániskolák, valamint a hozzájuk tartozó õsi, magyar polgári vagyonok visszaszolgáltatását. Ezzel szemben a nemzeti türelmetlenség, az erõszakolt asszimiláció nyílt bevallásának jeleként, román tanítási nyelvû iskolák
létrehozatalát teszi kötelezõvé olyan településeken is, ahol a lakosság teljes egészében magyar anyanyelvû." (Segélykiáltás iskoláinkért) De az õt érintõ segítségrõl, mások szolidaritásáról sem feledkezik meg. A pogrom tizedik esztendejére emlékezve az õt védõ magyar katonának, a bukaresti román,
a budapesti kórház orvosainak, a németországi, amerikai magyaroknak az anyagi, erkölcsi segítségét, s a kamarási román parasztembernek a szülõi ház védelmét méltatta bensõséges szavakkal: különféle jeleit az együttérzésnek. (Életmentõ szolidaritás) Mert a prédikátorral mondja Sütõ András:
mindennek rendelt ideje van, de "A széthúzásnak soha!" (Mindennek rendelt ideje van) S õ a hétköznapok legkisebb eseményeit, a közösségi élet különféle jeleit, és az országos politikát azonos optikában, a nemzeti megmaradás dimenziójában ítéli meg. De tartózkodik a kordivatos, hangoskodó
számonkérésektõl. Lehetnének érvei pedig, de csak döbbenetét fogalmazza meg, amikor Székely János Kossuth gyalázó elmélkedéseirõl tûnõdik. Válaszul írótársának múltjából idézhetne olyan írásokat és cselekedeteket, melyek nyomán a forradalom vezetõjére mondott rágalmai reá hullanak vissza.

Megszólalásainak hatalmas gyûjteményét szerkesztõ Cs. Nagy Ibolya egy beszélgetésben elmondta: "Az új kötet kéziratában, a lapokból kifénymásolt cikkek, interjúk között volt egy kis papírfecni, amire valami olyasfélét írt: mennyire unom magam, magunkat, minden egy kaptafára megy, az életünk is,
ezt már átolvasni sincs erõm". (Hónap, Hajdú-Bihar megyei közéleti havilap, 2001. július, Fazekas Valéria interjúja) Nincs ereje újraolvasni korábbi röpiratát, vagy beszélgetéseit, de hajnalonta újra és újra írógépéhez ül, hogy a magyar dráma méltatlan sorsát panaszolja, máskor a Pusztakamarásra
látogató tanároknak küld üzenetet, ha már nem lehet közöttük. És elõszólítja érveit, az 1919-es gyulafehérvári memorandumot aztán az 1945-ös Nemzetiségi Statútumot, hogy a debreceni Nagytemplomban a környezõ országok nyelvtörvényei ellen rendezett tiltakozó nagygyûlésen panaszolja: azoknak semmit
be nem váltása folytán, a boldog megsemmisítõ törvénykezés demokráciáját élheti a romániai magyarság. A bibliai Jóbbal mondhatja Sütõ András: "Imé, kiáltozom az erõszak miatt, de meg nem hallgattatom, segélyért kiálték, de nincsen igazság!" (19/7). Nem kényszeredett, hanem szenvedélyes a hangja,
amikor a képtelen és abszurd, a Caragialé által leírt román politika természetét leplezi le szikrázóan éles és gyilkosan szellemes érvelésével: "Országunk elnöke gyakran hivatkozik a francia példára, miszerint egy Párizsban megtelepedett ugandai törvényszerûleg franciának számít, minekünk pedig
érteni kellene a szóból, a célzásból, csakhogy: mi nem vagyunk ugandaiak, és nem telepedtünk meg Párizsban, az elnök úr nem XIV. Lajos, viszont illenék tudnia, hogy az ezeréves magyar állam keretében soha nem hagytuk el szülõföldünket, amelyhez ragaszkodunk, nemzeti mivoltunkkal együtt a mai román
állam polgáraiként is" (Hogy orcánk ne piruljon)
A századokkal korábbi hitvitázó, újkori veszedelmekkel küzdõ, eklézsiáját féltõ, prédikátor visszhangzik benne. Márkus Béla már idézett tanulmánya e közösségi és szakrális szerep megszólításának módjait is elemzi: "...ha a jövendöléssel
fölérõ reménynyilvánítás vagy az intõ jelek számbavétele mint figyelmeztetés szerepét nézzük, akkor elkerülhetetlenül szükségszerû a prófétai beszédforma használata. Akár olyan módon is, miként a kötet egyik megrendítõen emberi megnyilatkozásában, a Könyörgés Czine Mihályért címû írásban, ahol a
nagybeteg szellemi barátot a nagyenyedi kisdiák korából megõrzött Malakiás próféta szavaival vigasztalná: "mert feltámad a te igazságodnak napja és gyógyulás lesz a szárnyai alatt."" Felfokozott személyesség jellemzi interjúit. Akik beszélgetésre készülnek vele, tudják, hogy gyakran írásban kéri a
kérdéseket. Mert nem a társalgás könnyed tónusában óhajt válaszolni, hanem íróként akar vívódni a megpendített gondokkal. Ahogy elemeztük már: dráma él benne, szívesen partnere magamagának még az interjú mûfajában is. Olykor az írásban átadott kérdéseket átformálja, s hogy vívódásainak bensõ
folyamata pontosan, drámai mélységben megnyíljon, gyakran kérdéseket is beilleszt szövegébe, olyanokat, amik eredetileg nem szerepeltek az eszmecserében. "Ha ne is hittételekrõl, de az emberi élet, a személyes sors és még inkább a közösségi, nemzeti létezés határhelyzeteirõl elkerülhetetlenül
muszáj nyilatkoznia" - írja Márkus Béla s hozzáteszi: "E határhelyzetek lényegében ugyanazok, mint amiket Karl Jaspers a bölcsesség témáinak nevez: magány, bûn, szenvedés és halál - Sütõ András pedig a maguk valóságában nevezi meg õket."
Ugyan a "szülõi ház hályogos ablakszemekkel bámul a
változó világban", de egyre többet hazajár Pusztakamarásra. Éluard írja egy helyütt: azt álmodom, hogy ébren vagyok. Sütõ András ébrenléti álmaiban is otthon jár, s amint Márkus Béla is utal rá: az ünnepek, a karácsony, a húsvét, a pünkösd vallási, kultikus és családi hagyományai ezért is fontosak
számára. A kilencvenes évek elején írott karácsonyi üzeneteiben inkább még a vásárhelyi pogrom rettegését élõ magyarság békességét óhajtja, (Szentséges éj, Ünnepi éjszakák - 1990), s az egykor behavazott tájat ma "alvadtvér-színûnek" látja. (Alvadtvér színû táj, 1991) A késõbbi években egyre
inkább megszólítja az idõt, elmerül emlékeiben, ismételten életre kántáltatja az örökre eltávozott rokonokat, barátokat, s a templomi gyülekezetben és a szülõi háznál együtt énekelteti õket. Az Anyám könnyû álmot ígérben már felidézte papírszárnyas angyalszerepének megbízatását, betlehemezõ
gyermekkorát, de most újabb emlékekkel továbbíródik a kamarási napló Ha én tudtam volna, hogy Te vagy Mária! címû fejezete: "...egy alkalommal - magaslati helyrõl a názáreti gyermek fölött virrasztó falut elnézve - különös, máig felejthetetlen érzés kerített hatalmába. Mi volt ez? Illõ igét
nehezen találok rá Varázslat? A csillagos éjszakával tovatûnõ káprázat? Mezei Robinsonként elszenvedett napjaim magányának vége és szertefoszlása a közösségi szeretet fénykörében? Öröm, csodálat és valóságos, bár néma ujjongás töltött el annak tudatában, hogy odalent a völgyben világló ablakok
értünk virrasztanak; minket várnak, betlehemeseket... Emberlétünk bûnei, fájdalmas ütközései, szégyenletes titkai fölé emelt akkor engem a szárnyas pillanat, amelyrõl eszem tudja, hogy mulandó, de szívem minden advent kezdetével visszavárta, és meg is érkezett törvényszerûleg, a csillagjárás
pontosságával. Jött mert vártuk, és elébe mentünk, mert hívott bennünket, és akár tudtuk, akár nem: minden alkalommal szelídített valamit rajtunk, vadságra hajlamos lelkekben." ("Uram, maradj velünk, mert esteledik") Itt már szétfeszül az interjú kerete: a szépíró folytatja kamarási naplóját, s az
Engedjétek hozzám jönni a szavakat címû esszéregényét is, amely gyermekkori magányos pásztorkodását asszociálja a "mezei Robinson" képpel. S vele Illyés Gyula látomását is, aki hazalátogatva tûnõdik gyermekkori tájain: "Ez hat meg inkább, ez a sírkert. Itten / gyúlsz, tékozló gyermek, családi
gyászra? / Itt villog még egy emberpárti Isten / terve, kedve; s megannyi jótanács." (Robinson szemével) Egy késõbbi vallomásában már a megváltó golgotás sorsát vizionálja a betlehemezésben: "Szívjóságtól pirosló orcával dédelgettük a betlehemi gyermeket, akinek én már töviskoszorús fejét,
kínhalálát is láttam, fájdalmas hangját hallottam: "Éli, Éli, lamma szabaktani?": "Én Istenem, én Istenem, miért hagytál el engem?"" (Szabadulás az éjszakából) Az évtizedes emlékfolyamban megfigyelhetõ, ahogy a jeles napok, az ünnepek emléke egymásra rétegezõdik, és sorsmetaforákká lényegülve
változatos álomtörténetekként hullámzanak Sütõ András vallomásaiban.
Az imént említett beszélgetés újabb kérdésére, amely a szülõföld ünnepi szokásaira utalt, késleltetve válaszát nem külsõ, hanem belsõ történéssel, vallomással válaszolt: ""Mondd fiam! Hiszed-e még Istent?" - kérdezte
jóanyám, hallván, hogy Kolozsvárott ateisták közé keveredtem. "Azt hiszem, hogy mindhiába keresem; nem hiszem, de félem Õt!" - mondtam keserves õszintén, miközben feddõleg és megbocsátóan átölelt anyám. "Ha féled Õt, és a szerint cselekszel, meg is találod majd fiam" - mondta saját hitével,
amelyet soha nem szavakkal, hanem cselekedetekkel bizonyított." Sütõ András talán emberi-írói lényének legmélyét tárja fel e vallomásban. Belsõ dialógust folytat, s az emlékek körében édesanyjával szembesülve, tisztázottan megmutatkozik életparancsa: az istenkeresõ emberben a nemes cselekvések
igazulnak hitté. Sütõ András kozmoszának archaikus középpontjában, életében és holtában is, édesanyja ragyog. Olyanképpen, mint Ady Endrének. Kicsinyesen és rosszindulattal, Csinszka elleni vádként szokták emlegetni, holott Ady mitológiai érvényességgel mondta: "Én az Idesnek halok meg". Sütõ
András írói-gondolkodói világképében is kikezdhetetlenül és mítoszi erõvel él az édesanyja alakja. Anya-képe Weöres Sándor kozmikus látomását is asszociálja: "Erõs ház, szép zászló, / jó anya, / sorsomnak nyugalmas asszonya. / Majd ha cseppig átfolyt rajtam / mind e lét, / úgy halok az õs-egészbe,
/ mint beléd". (Anyámnak) Hitélet tekintetében is már felekezet fölötti, madonnás ez a látomás, mert az Isten-Hit-Cselekedet hármas dimenziójának vallása Sütõ Andrásban földi és közösségi alapozottságú. Ezért is mondja, ha újra kislegény lehetne, a nem létezõ húsvéti hagyomány feltámasztásáért
"mindent megtenne", és egy Csíksomlyói passió elõadásával, az ünnep kultikus játékával szülõfalujának közösségi reménységét szolgálná. Márkus Béla is idézi Sütõ András vallomását: "Mennyire találó pedig Ady Endre megállapítása, hogy virágvasárnaptól húsvétig a keresztyén mitológia legfelségesebb
strófáit éljük át. Azt az emberi és isteni színjátékot, amelynél csodálatosabbat, megrendítõbbet és fölemelõbbet kétezer esztendõ géniusza, Isten keresõ szellem szárnyalása, embert megváltó szándéka, üdvtana nem alkotott." Közösségi-gyülekezeti és nemzeti értelemben: ennek a virágvasárnapi kufár-
és lélektisztító jézusi cselekedettõl a keresztre feszíttetésig majd a feltámadásig tartó üdvözítõ folyamatnak a térsége, az élet-játék helyszíne: a szülõfalu.
Pusztakamarás misztériumában a szülõi ház mellett más kitüntetett helyszínek története is tovább épül, mítoszivá emelkedik: az
Anyám könnyû álmot ígér így bõvül újabb fejezetekkel. Korábbról tudjuk, hogy édesanyja a Kemény kastélyban szolgált, édesapja az uradalomban gépészkedett, s nagyenyedi, világhódító útjára báró Kemény Béláné kelengyéjének darabjait vitte magával, s több írásában is felidézte Kemény Zsigmond
könyvtárának tûzhalálos látványát. Egy látomásos emlékérõl viszont most értesülünk: "De szinte mitikus emlékezetes élmény volt számomra az is, hogy egyszer egy évben én is beléphetek abba a kastélyba, amelynek falai között föltehetõen Kemény Zsigmond is elnézett egy karácsonyfát. A hatalmas
könyvtárnak láttán Kemény Zsigmond árnyékát láttam szinte, ahogy ott elvonul a termek során...". A korábbi történeti, szociografikus tények már víziószerû álomképekké formálódnak. Kemény Zsigmond élete, halála, utóélete is része Sütõ András Pusztakamaráson folytonosan élõ és látomásos
emberi-isteni színjátékának. Számba veszi az új idõk barbárságát, Kemény Zsigmond sírkövének megcsonkolását, kastélyának elpusztítását. Mégis a feltámadás húsvéti reménységét hirdette a Kemény család által egykor újjáépített templomban. A történelem változatos megpróbáltatásait idézte, az enyedi
kollégium felégetésétõl a kamarási magyarság és a Kemény család megpróbáltatásait és elûzetését sorolta. Már szózatának címe kifejezi: a cselekvés végsõ reményével újra és újra elkezdõdött az építkezés: "Utolszor még Isten nevében..." A porba sújtott templom, a porba sújtott nép, a porba sújtott
állapotok stációit sorolván úgyszólván egy õsi siralmas szakad fel belõle, amely az avatási ünnep felemelõ voltában teljesedik ki: "E mostani sírkert újjáteremtésekor mondjuk el reménnyel: porba sújtott emlékhelyét a magyar szellem óriásának utolszor még Isten nevében szenteljük föl."
De
Sütõ András pusztakamarási mitológiájában nemcsak a szülõi ház, a Kemény kúria, a temetõ vagy a templom válik kitüntetett hellyé, hanem szakralizálódnak a tárgyak is. A Benedek Marcell szerkesztette Irodalmi lexikon, amelyet Kemény Zsigmond könyvtárának égetésekor a tizenhét éves diák megmentett a
tûzhaláltól. Vallomásaiban gyakran említi a máglya látványát, a ma is az író birtokában lévõ becses mû így szentelõdik meg az író életében: "A Szervét Mihály sorsára szánt könyvnek a végleges megõrzését bízta rám özvegy Kemény Béláné, a tündérjóságú Lola asszony 1973 tavaszán - Amerikában. Isten
csodájaként szabadult világgá abból a gettóból, amelynek börtönei, munkatáborai és kényszerlakhelyei elnyelték az erdélyi magyar arisztokráciát." Minden tény, ami az idézett két mondatban szerepel, hû a valósághoz. S mégis, Sütõ András látomásában megemelkedik a tûzbõl mentett könyv sorsa. Szervét
Mihályt, hõsét idézi, ami már emberiesített mártíriumot sûrít, vagyis: a magyar könyv, a nyelv üldözésének képét is asszociálja. Benedek Marcell munkája nem válik szerzett és birtokolt kinccsé, hanem megszentelõdik azzal, hogy egykori tulajdonosa a mû õrzõjének szerepébe is emeli az írót. Ahogyan
ez valóságosan is történt, amikor, huszonkilenc évvel késõbb, Püski Sándor által szervezett amerikai útja során találkozott báró Kemény Bélánéval. S az õ szerencsés sorsa Sütõ András következõ mondatával már történelemmé emelkedik: az erdélyi magyar arisztokrácia megsemmisítésének drámáját
említve. Karácsonyok fehérben és gyászban (1997) címû esszéjének egy részletét elemeztük, amely már címében is jelzi: Sütõ András számára az ünnep látomása, a betlehemi csillag a születés és a halál együvé tartozását, az ÉLET teljes misztériumát jelenti.
"Kemény Zsigmondot 1875 karácsony
szombatján temették, allelujás napon..." - tudatja, majd az írói látomás már a teljesség jegyében folytatja: "ünnep elsõ napján, mikor a református atyafiak az úrvacsorát magukhoz vették: az örök életre ítélt Kemény Zsigmond letöltötte már elsõ napját sírjában, édesanyja mellett, aki egyetlen
halottja volt húsz éven át a kicsi temetõkertnek. Karácsonyestén ketten voltak immár a havas pusztaságban." Jézus születésének templomi ünnepe és Kemény Zsigmond halála, édesanyjával az árva sírkertben: így fonódik egybe s emelkedik Pusztakamarás mítoszi képévé. Ám az esszé nem zárul le,
csillagjel után személyesbe fordul a karácsonyi látomás: meghalt szüleit feltámasztja, s mint egykoron a betlehemezõ legényke, kívülrõl szólítja a benn várakozókat: "Szabad-e kántálni?" Szüleivel mintha Kemény Zsigmondot és édesanyját is életre támasztaná, s már a közösségi élet és feladat is
megnyílik Sütõ András víziójában: "Jézus üzenetét mondom el, amely úgy szól, mintha szórvány magyarok vigasztalására mondotta volna: Mert ahol ketten vagy hárman egybegyûlnek az én nevemben, ott vagyok közöttük." Az álmodott családi együttlét személyessé avatja a bibliai fordulatot, így a pusztuló
magyarság megmaradásának, feltámadásának reményét emeli magasba. De ebben a családi, békés, egyetértõ látomásban, Sütõ András pusztakamarási álomkarácsonyába a biblikus kép mellett Illyés Gyula táviratának üzenete is beszivárog. "Magatokat se sirassátok, / ha majd a csönd honába térek. /
mindannyiszor jelen!-t kiáltok, / ha összegyûlve - összefértek." Civódó magyaroknak címezte sürgönyét Illyés, mindenkor feltámadását ígérvén, ha megértés és békesség szelleme hatja át az együttlétet. Sütõ András is jelenlétét ígéri - de Illyésnél komorabb idõben. Illyés holta után is feltételezi
olyan honfiak életét, akik viszályukkal veszélyeztetik a közös jövõt. A pusztakamarási portán sejtelmesebb a kép: a szülõk az írói-költõi csoda folytán elevenszenek meg, s várják a kántálót. Aki egyedüli élõként érkezik, mert az "idõ romjai alól" nemcsak hallgatóságát, hanem játszótársait se tudná
kiszabadítani. Egyedüli jó hír mondóként az együttlét hatalmát hirdeti a jézusi üzenettel. Sütõ András, a poéta sacer tehát nemcsak a közös többes képviseletét vállalja, hanem ellentétes szerepét is: az egyetlen életben maradt víziójaként is kántálja a megmaradás reményét. Jézus üzenetét Sütõ
András így fordítja személyesbe, s így emeli magát evangéliumi küldetésbe, miáltal a közösség élet-álmát hirdeti a pusztulásban.
Máskor Húsvéthoz vonja bajlátását. Temetõi bolyongásuk során vak édesapja szólal meg nagypénteki hangulatban: "..."Maholnap kipusztulunk fiam." Ezt úgy mondta,
mint Jézus szavaira emlékezett volna". Cselekvésre biztatja fiát édesapja, s az életpassió és a Megváltó sorsa összefonódik az író üzenetében: "A kövek fognak megszólalni, ha nem mondjuk ki most is a legfontosabbat: az a legbátrabb, aki hiszen, reménykedik abban, hogy feltámadunk." (Virágvasárnapi
remény, 2001) Feltámadunk, mondja, mert a jézusi megfeszíttetést sorstársaival együtt éli. Egy karácsonyi történetben a Csoda titkát is az édesanyja világítja meg: "az angyalok bennük lakoznak" (Hol vagytok, ti csillag játszótársak?) De a jövõt nemcsak aggodalmainkkal, hanem "megvalósítható
álmainkkal" is be kell népesítenünk, vallja Sütõ András. Ilyenképpen pusztulás-látomásaiban a biblikus üzenetek, az iskola és az anyanyelv ügyének folyamatos hangoztatása mellett, történelmi hivatkozásaival is a megváltható jövõt bûvöli. Bethlen Gábor fejedelem visszatérõ példázatként szerepel a
feltámadás reménységében. Húsvéti gondolatként beszél róla: "Bethlen Gábor nem szerette a késõn könnyezõ magyar szemeket. Mindig úgy cselekedett hát, hogy késõ bánat szívét ne szaggassa. Nagy remények mámorában is mindig óvatos maradt... Praktikum és fantázia együttes vezetõje volt minden
cselekedetében. Nyugatnál hamarabb tudta, hogy merész terveiben a Nyugat el fogja árulni. Nem esett kétségbe, következményekben tudott gondolkodni." (Uram, maradj velünk, mert esteledik!)
Mintha nem akarna abbamaradni a kamarási magyarság fogyatkozása. Újabb jelei láthatók a pusztulásnak:
2000 õszén, elegendõ gyermek híján nem indulhatott elsõ elemi osztály. Ezen évben a falu református templomából ellopták az Úrasztalát, s a széthullottság tünete az is, hogy Pusztakamarás magyarjainak közügyi tájékozatlansága, gyöngesége miatt és egységes akarat híján az értük sokat dolgozó
református lelkész, Máté István nem szerzett elég szavazatot a megyei képviselõtestületbe. Sütõ András az írás feltámasztó ereje mellett, el nem lankadó kedvvel vállalja a megváltó cselekvés módozatait. Egyre többször tér haza falujába. Jobbára szervezi is az alkalmakat: s így lett a vigasz jele,
hogy a Falunapon Csiha Kálmán püspök prédikált: "Szellemi-lelki talpra állás idejét éljük, mikor az egyházi élet s az emberi jogi küzdelem terein kolozsvári püspök és kamarási presbiter egyazon nemzeti törekvésben vallja a keresztyén tanítás egyetemességét. Csiha Kálmán püspök úr pedig úgy szólt
hozzánk Pusztakamaráson, mint akinek hitét, reményét, személyes sorsának, közösségi kötöttségének fájdalmait és vigaszát éppenséggel a mi földünk, édes és keserû, szelíd borongós Mezõségünk táplálta, akár az én életem hitét és reményét is." ("Uram, maradj velünk, mert esteledik") S a közösségi
cselekvés ünnepi alkalmává magasztosult a Duna tévé átadásának napja is (2002. február 26.), amikor a templomi áhítat a szórványmagyarság ügyének visszhangját is jelentette: Mert hatvanhárom romániai magyar szórványgondozó lelkipásztor mellett Sütõ András is aláírója az algyógyi nyilatkozatnak
(2000. augusztus 29.), amely a pusztulás folyamatának megállítását és visszafordítását szorgalmazza. Pusztakamarás metaforája a romániai magyarság sorsnyugtalanságának. Ilyenképpen író szülötte okán is idézhette itt a mozgalom vezetõje, Vetési László lelkipásztor, Sütõ András annyiszor hirdette
gondolatát, az "Úgy cselekedjünk, hogy megmaradjunk" igéjét. "A kamarási antenna csupán egy piciny jelzés - a segítõ lehetõségeket illetõen. Sok ilyen és hasonló mozdulásra lenne szükség Kárpát-medence szerte, apró szórványokban, fogyatkozó magyar településeken" - írta a pusztakamarási ünnepségrõl
szóló tudósításában Nagy Pál. (Kamarási Antenna, Reformátusok Lapja, 2002. február 17.)
Üres padjaival fõleg az Isten háza mutatja a veszteségeket. Hetvenöt esztendõsen egyedül tûnõdik a templomban. Egyszer a szószékrõl is hirdette Isten igéjét, kántorként a karzatról pedig gyakorta
"röptette" a zsoltárokat, a "virágzó magyar közösség" Szenczi Molnár Alberttel fohászkodott reménységért s 1944 õszén, egyszer, Isten áldását kérve a Himnuszt is kísérhette. Most is benne zeng az egykori közös ének, a nemzeti imádság. Az író széttekint az árvultságban: "Kegyúri padban a
templomépítõ bárók, a Kemény báró család. A gyülekezet elején a presbitek és mögöttük a teljes gyülekezet, amely jórészt megsemmisült rövid félévszázad alatt. Akár ha a tatárdúlás elõl menekültek volna világgá az én pusztakamarási atyámfiai. Magyartalanító hatalom lopkodja mindennap itt is a
reményeket. És ellopták nemrégen innen, e helyrõl, isten házából, ellopták az Úrasztalát is! Nem tudtuk megõrizni, de talán így is velünk maradt az Úr, mondta valamelyik presbiterünk. És elbizonytalanodott, gondolván: ha népét az Isten meg akarja tartani, még templom nélkül is megteheti, megteszi.
Hiszen a fák hegyén jár és vezet, olvashattuk a Bibliában. Úgy vezet minket az ígéret földjére, a fák hegyén.
De odakint a fákat is kivágták, ember, a földet gyalázó mohóság emberei. És akkor mit szólhatok én most? Csak azt, hogy mégis, megfordulhat egyszer még a pusztakamarási magyarok
javára is az Idõ, megfordulhat a széljárás.
Úgy akarom, hogy az én nevem elé is itt kerüljön, ha majd eljön az ideje, a néhai jelzõ.
Úgy szeretném, hogy itt éljem meg azt a fordulatot, amikor újból megtelik egyszer ez a mi templomunk pusztakamarási református magyarokkal." (Vallomás
a Duna tévében, 2001)
Az éj vigyázása: asztalára helyezi a Várakozás örökmécsesét. Mikesi magányában most is az Írás marad végsõ menedék. Sütõ András társával a hûségben, Mikes Kelemennel mondhatja: "mert vagyok, aki voltam, és leszek, aki vagyok." A megtörténtek naplóját sosem lehet
bevégezni. Folytatja krónikáját, mert végre azt is el kell mondani, hogy az 1944-es esztendõ mezõségi kálváriája az erdélyi magyarság omlásának stációját is jelentette. Bethlen Gábor drámája nemcsak tegnapi vívódás, hanem mai gyötrelem is. Gyarapodnak a nappali följegyzései, s álmainak tanulsága
is összegzésre vár. Vigaszként, a rettenetet feloldva, mert azt éli, amit Petõfi Jövendölés c. versébe fogalmazott: "Az álom ablak, melyen által / lelkünk szeme jövõbe néz." Az éjszaka csöndjében pedig beteljesedik az Írás megbékítõ és megváltó hatalma. "Az álmok nem hazudnak" - üzeni
változatlanul édesanyjának, immár a kamarási öröklétbe.
Az égen pedig kigyúlnak a csillagok, és bevilágítják a mezõségi éjszakát. Dallamfoszlányt hordoz a szél, mintha a szülõi ház felõl az édesanya énekét gomolyítaná szét a tájon: "Paradicsom nagy kertjében..."
1927
június
17-én született Pusztakamaráson.
1934
õszén kezdi elemi iskoláit szülõfalujában.
1940
szeptemberétõl az enyedi Református Kollégium diákja.
1940-44
között az iskolai szüneteket otthon tölti, írnokoskodik a jegyzõségen, dolgozik a mezõn, irodalmi mûsorok
összeállításában, színjátékok betanításában segédkezik, és kántor az istentiszteleteken. Magyar tanára, Vita Zsigmond közli elsõ írását; címe: Egy õzike halála.
1945
januárjában Kolozsváron beiratkozik a Református Gimnáziumba. Elõbb albérletben él, majd bentlakó lesz. A Független
Erdélyi Köztársaságot és Grozát éltetõ mondatáért letartóztatják és kihallgatják. Május 6-án Levél egy román barátomhoz címmel Balogh Edgár fõszerkesztõ a Világosságban közli írását. Ezt követõen a lap tudósítója lesz. Nyáron Pusztakamaráson dalokat, népszokásokat gyûjt Faragó József megbízásából.
Augusztus 3-án részt vesz a Groza-kormány melletti tüntetésen, amelyet vérbefojtanak. Õsszel bejut a Móricz Zsigmond Népi Kollégiumba. Írásai folyamatosan megjelennek a Világosságban; irodalmi körúton elkíséri Asztalos Istvánt, Nagy Istvánt és Horváth Istvánt.
1946
augusztusában az
Aranyos völgyében mûvelõdési rendezvényeket szervez, s egyik elõkészítõje az augusztus 30-31-én a romániai magyar ifjúság Marosvásárhelyen rendezett kongresszusának. Szeptemberben a Világosságot tudósította Kurkó Gyárfást petrozsényi-lupényi választási körútjáról.
1947
Balogh Edgár
ajánlására belép a pártba; idõszaki ifjúsági kiadványt szerkeszt. Decemberben tudósítóként vesz részt az MNSZ III. kongresszusán Temesváron, amelyen Kurkó Gyárfást elnöki tisztébõl leváltották.
1948
tavaszán az MNSZ ifjúsági bizottsága sajtófelelõsének hívják Bukarestbe. Néhány hét
után az Ifjúmunkáshoz kerül, s mert engedély nélkül pusztakamarási kitérõvel meghosszabbította riportútját, fegyelmit kap. Otthagyja az Ifjúmunkást, visszatér Kolozsvárra, a Falvak Népének munkatársa lesz. Megjelenik a Hajnali gyõzelem címû novellája az Utunk 22-es számában. Õsztõl magánúton az
unitárius gimnázium nyolcadik osztályát végzi.
1949.
április 4-én megházasodik, feleségül veszi Szabó Évát. Asztalos István alkotói szabadságot kér, s a Falvak Népe fõszerkesztõjének Sütõ Andrást nevezik ki. Megjelenik Creangã meséinek fordítása. Moszkvába akarják delegálni
színházrendezõi szakra, de nem fogadja el a kiküldetést. November végétõl
1950
januárjáig Bukarestben katonáskodik. Önálló kiadványként megjelenik Anikónén' felébred címû írása. Mezitlábas menyasszony címû novellájából Hajdu Zoltánnal közösen színpadi változatot ír. A darab könyv
formájában is megjelenik.
1951.
január 5-én a kolozsvári Állami Magyar Színház bemutatja a Mezitlábas menyasszonyt. Ezt követõen Nagybányán, Konstancán, Galacon, Bukarestben is mûsorra tûzik; a szerzõk Állami-díjat kapnak. Július 16-án Kolozsváron megszületik Ágnes lánya. A Falvak
Népét Bukarestbe költöztetik; nem sokkal késõbb családja is követi a fõvárosba.
1952.
december 20-án születik második gyerekük: András.
1951-53
között a Román Írószövetségnél és a Jogvédõ Hivatalnál a magyar írók képviseletében végez közéleti munkát.
1953

Megszüntették a Magyar Népi Szövetséget. Sajtópolitikai konfliktusok miatt lemond fõszerkesztõi állásáról. Megjelenik az Emberek indulnak címû novelláskötete, amelyért az Állami-díj harmadik fokozatát kapja. Íródelegációval Bulgáriában jár.
1954
telén családjával Marosvásárhelyre
költözik, s az Igaz Szó fõszerkesztõ-helyettese lesz. Egy pakli dohány címmel megjelennek karcolatai, novellái. Küldöttként az írószövetség képviseletében részt vesz a varsói VIT-en, ellátogat Auschwitzba.
1955
A Magyar Írószövetség vendégeként feleségével Magyarországra látogat.
Budapesten, Egerben, Debrecenben jár, megismerkedik többek között Szabó Pállal, Veres Péterrel. A Szabad Nép vezetõ munkatársi állást kínál fel neki, de nem vállalja. Megjelenik Októberi cseresznye címû novelláskötete.
1956
januárjában Illyés Gyulát kalauzolja erdélyi körútján;
kirándulnak Erdõszentgyörgyre, elkíséri Kolozsvárra. Az elkövetkezendõ hónapokban a tisztulás igézetében cikkeket ír az Igaz Szóba és az Utunkba. Megjelenik Félrejáró Salamon címû kisregénye, az ebbõl készült filmet is bemutatják, amelyet rövidesen betiltanak. Tamási Áron szeptemberben hivatalos
vendégként Marosvásárhelyre látogat, s több napot együtt töltenek. A magyar forradalom elleni tiltakozó memorandumot három kollégájával nem hajlandó aláírni. A vásárhelyi események nyomán szabadsága is veszélybe kerül.
1957
Irodalmi almanachot szerkeszt, s a hazai szerzõk mellett
Tamási Áron, Veres Péter küld írást, ám a kötet nem jelenhet meg. Megbízzák egy majdan induló mûvészeti lap szervezésével.
1958
Mûvészet címmel havilap indul, melynek fõszerkesztõje; az Igaz Szótól megválik. C. Olariu fordításában románul is megjelenik a Félrejáró Salamon. Az Igaz
Szó pályázatára megírja a Fecskeszárnyú szemöldök címû egyfelvonásost. Fordításában (román közvetítéssel) Vásárhelyen bemutatják R. Nash Az esõhozó ember c. drámáját. (V. 19.)
1959
A kolozsvári magyar színház bemutatja a Fecskeszárnyú szemöldököt, s ez kötetben is megjelenik.
Közreadják a Nyugalom bajnoka címû munkáját, s Tártkarú világ címmel gyûjteményes elbeszéléskötete is megjelenik. Az Igaz Szóban publikálja Zászlós Demeter ajándék élete címû novelláját és olvasónaplójából közöl részleteket. Október 1-jétõl felsõbb utasításra megváltoztatják a Mûvészet arculatát;
ez címében is kifejezõdik: Új Élet.
1961
Szerelem, ne siess! címû egyfelvonásosát közli az Igaz Szó; a darabot füzet formájában is kiadják. Ismeretlen kérvényezõ címmel novelláskötete lát napvilágot, és megjelenik Jön a tenger címû novellája.
1962
A Fecskeszárnyú
szemöldök és a Szerelem, ne siess! címû játékokból írja a Tékozló szerelem címû háromfelvonásos darabot, amelyet Kovács György rendezésében május 31-én mutat be a marosvásárhelyi színház. Színre viszik a játékot románul is: Bukarestben, Iaºi-ban; továbbá bemutatja a szatmári, a sepsiszentgyörgyi,
a nagyváradi magyar társulat és a Komáromi Magyar Területi Színház is.
1963
A Tékozló szerelem könyvben is megjelenik.
1964
Májusban kulturális delegációval Moszkvába látogat. Decemberben az Igaz Szó részleteket közöl az Anyám könnyû álmot ígér címmel készülõ
"tudósításból". Élet és ábránd c. esszéjében Kemény Zsigmond életmûvét ébreszti.
1965
Íróküldöttséggel Olaszországban jár októberben a COMES kongresszusán. A Gheorghiu Dej halálát követõ választásokon Radnót környéke országgyûlési képviselõje lesz. Megjelenik Fügedes a paradicsomban
címû egyfelvonásos játéka a marosvásárhelyi Népi Alkotások Házának gondozásában. Íródelegációval Berlinben, Weimarban, Naumburgban jár, hazatérõen Budapesten utóljára találkozik Tamási Áronnal.
1966
Újabb részleteket közöl az Igaz Szó az Anyám könnyû álmot ígérbõl. A Román
Írószövetség alelnökének választják, ám lemond, s javaslatára tisztét Méliusz Józsefre ruházzák. Júniusban Tamási Áron farkaslaki temetésének gondjait intézi.
1967
Parlamenti küldöttséggel Iránban jár. Pompás Gedeon címû vidám játékát, Harag György rendezésében május 6-án mutatják be
Marosvásárhelyen. Az elõadást néhány este után betiltják. A darabot közli az Igaz Szó, majd kötetben is megjelenik (1968 - Bukarest) Az elkövetkezendõ idõben kisebb-nagyobb módosításokkal Kaposváron (1971) Komor István, Temesváron (1972) és Sepsiszentgyörgyön (1983) Tompa Miklós és 1984-es
átdolgozást követõen Debrecenben (1993) Parászka Miklós rendezésében tûzik mûsorra. Rádióváltozatát Seprõdi Kiss Attila készítette 1987-ben. Súlyos autóbalesetet szenved, két útitársa meghal a karambolban. H. Lovinescu Petru Rares c. drámáját fordításában mutatja be a vásárhelyi színház.

1968
Creangã Tarisznyás Iván címû meséjébõl írja az Ördögûzõ tarisznya címû bábjátékot, melyet Antal Pál rendezésében a marosvásárhelyi Bábszínház mutat be május 5-én, s majd a Mûvelõdés 1970/4-es száma közöl. A mesejátékot 1975-ben a nagyváradi bábszínház magyar tagozata is színre vitte.
Robinson 1001 címmel filmforgatókönyvet ír, mely kéziratban maradt.
1969
Újabb részleteket közöl az Igaz Szó az Anyám könnyû álmot ígérbõl. Az RKP központi bizottságának póttagjává választják. Szerkesztésében és elõszavával Tamási Áron Rendes feltámadás címû novelláskötetét adja
közre a bukaresti Irodalmi Kiadó.
1970
A romániai magyar irodalom házigazdájaként fogadja a februárban Erdélybe látogató Németh Lászlót. Elkíséri Farkaslakára és Sepsiszentgyörgyre is. A Kriterion Könyvkiadónál megjelenik az Anyám könnyû álmot ígér. Az olvasók és az irodalom köreiben
hatalmas elismeréssel fogadják, az év legjobb prózai munkája címmel díjazzák. Az elkövetkezendõ években lefordítják bolgár, lengyel, szlovák és kétszer német (Bukarest - Kriterion; NDK) nyelvre is. Rigó és apostol címmel megjelenik úti tûnõdéseinek gyûjteménye. Árvíz pusztítja Marosvásárhelyt,
házukat elönti az áradat.
1971
júniusában a budapesti könyvhét nagy eseményeként dedikálja Anyám könnyû álmot ígér címû könyvét a Váci utcában. Fordításában és utószavával megjelenik Ion Creangã Mesék címû kötete a Creangã Kiadónál. Ebben a könyvben találhatók meseátültetései, s
további átdolgozásban, újabb fordításokkal kiegészítve, a Creangã Kiadónál a Gyermekkorom emlékei; Mesék, Regék címû kötetben látnak napvilágot (1986). Elõszavával jelenik meg Orbán Balázs Székelyföld képekben c. munkája (Kriterion; Bevezetõ: Erdélyi Lajos). Ágnes lánya férjhez megy Cselényi
Lászlóhoz. A Kultúrpalotában felravatalozott Kemény Jánost búcsúztatja.
1972
Bécs, Nyugat-Berlin, Osló, Stockholm, Helsinki útvonalon irodalmi körúton jár Kányádi Sándorral. Titus Popovici bevezetõjével románul is megjelenik az Anyám könnyû álmot ígér. Július 13-án megszületik Lacika
unokája, aki elsõ két esztendejét nagyszüleinél tölti. Szeptember 24-én ünnepi beszédet mond Tamási Áron emlékmûvének avatásán; október 15-én a nagyenyedi Bethlen Kollégium 350. évfordulójára rendezett ünnepségen szól a sokszáz egybegyûlt elõtt. Az Igaz Szóban megjelenik Perzsák címû esszéje,
Misi, a csillagos homlokú címmel válogatott írásait adja közre a Dacia Kiadó.
1973
Íróküldöttséggel Újvidéken jár, április végétõl május végéig feleségével, továbbá Farkas Árpád, Kányádi Sándor, Domokos Géza, Hajdu Gyõzõ és Ádám Erzsébet színésznõ társaságában amerikai és kanadai
városokban irodalmi összejöveteleken találkozik a magyar diaszpórával. Megjelenik a Kriterion gondozásában az Istenek és falovacskák címû, újabb tûnõdéseit és esszéit tartalmazó gyûjteménye. Megírja az Egy lócsiszár virágvasárnapját.
1974
Az Igaz Szó márciusi száma közli a darabot, a
kaposvári Csiky Gergely Színház október 4-én Zsámbéki Gábor rendezésében õsbemutatóként viszi színre. Szerzõje nyugati útjáról hazatérõben decemberben tekinti meg az elõadást. A drámát Harag György rendezésében a kolozsvári Állami Magyar Színház is bemutatja (1975). Majd a késõbbiekben a budapesti
József Attila Színház (1977 - Sándor János), a marosvásárhelyi színház román tagozata (1978 - Dan Alexandrescu); a komáromi Magyar Területi Színház (1979 - Takáts Emõd); a bukaresti Bulandra Színház (1980 - Taub János); a szabadkai Népszínház (1985 - Sándor János); a budapesti Madách Színház (1986
- Ádám Ottó); az egri Gárdonyi Géza Színház (1987 - Gali László); a debreceni Csokonai Színház (1990 - Berényi Gábor); a szatmári Északi Színház (1990 - Kovács Levente), erõs húzásokkal az újvidéki Magyar Színház (1994 - Babarczy László) vitte színre. A televízióban pedig Zsurzs Éva készített
játékfilmet. Ebben az évben (1974) Znorovszky Attila dramatizálásában és rendezésében az aradi színjátszók színpadra vitték az Anyám könnyû álmot ígért. Az elõadással Pusztakamarásra is ellátogatnak, ahol a szerzõ is megjelenik. Megírja a Csillag a máglyán címû drámát; válogatott írásainak
gyûjteménye Nyugtalan vizek címmel Veress Dániel gondozásában a Creangã Kiadónál jelenik meg. Ez évtõl követõen három ciklusban az RKP KB póttagja (szavazati joggal nem rendelkezett), majd Domokos Gézával egyetemben belsõ döntéssel kizárták a testületbõl. A Román Írószövetség alelnökévé
választják, s ezt a funkciót 1982-ig tölti be.
1975
június-július: a Csillag a máglyánt közli az Igaz Szó. A budapesti Madách Színház december 12-én Ádám Ottó rendezésében õsbemutatóként viszi színre. A premieren a szerzõ is jelen van. A drámát Harag György rendezésében Kolozsváron
is színpadra viszik (1976); Kaposváron (1976) Zsámbéki Gábor állítja színpadra. Brogyányi Jenõ fordításában és rendezésében New Yorkban is bemutatják (1979) és játsszák Zágrábban is. A sepsiszentgyörgyi színház Völgyesi András (1977); a marosvásárhelyi Nemzeti Színház magyar tagozata Seprõdi Kiss
Attila (1981), a szegedi Nemzeti Színház Paál István (1990) elképzelésében mutatta be. Ádám Ottó pedig filmet forgat a dráma nyomán (1979). Két drámáját Itt állok, másképp nem tehetek címmel a Kriterion Kiadó jelenteti meg. Az Utunk évkönyvben, majd a Mûvelõdésben (4-es szám) megjelenik Fügedes a
pokolban címû farsangi játéka. A nagyváradi színház Szabó József rendezésében bemutatja az Anyám könnyû álmot ígér adaptációját. A dramatizációt Cseresnyés Gyula is színpadra állítja (1978) Temesváron, majd Veszprémben ismét Szabó József vitte színre (1986).
1976.
február 14-én ifj.
Sütõ András házasságot köt Nagy Melindával. Két gyermekük születik: Bori 1979-ben, Panna 1981-ben. Az Igaz Szó pályázatára elkészítette Vidám sirató egy bolyongó porszemért címû játékát, amely az öt jutalmazott mû egyike; s az irodalmi folyóirat 2-es számának mellékleteként adja közre, majd az
Alföld 1977/6-os száma is megjelenteti. A Magvetõ Kiadó zsebkönyvtár sorozatában közreadja az Egy lócsiszár virágvasárnapja és a Csillag a máglyán címû drámáját. Augusztus 24-én zsögödi Nagy Imre temetésén a cenzúrának nem adta át a beszédét, ezért nem engedték, hogy búcsúztassa festõ barátját.

1977
Ötvenedik születésnapját különszámmal köszönti az Alföld, amelyben Pozsonyból Dobos László küldi jókívánságait, a Tiszatáj összeállításában pedig Illyés Gyula meleghangú sorai olvashatók. Az Igaz Szó is összeállítással ünnepli. Megjelenik az Engedjétek hozzám jönni a szavakat
címû könyve, amelyet a Kriterion Hegedûs László fordításában 1979-ben románul is közread. A Vidám siratót a marosvásárhelyi színház magyar tagozata elõbemutatóként Petrozsényben (október 6.) viszi színre, a bemutatót Marosvásárhelyen október 14-én tartják. A darabot az elkövetkezendõ években
elõadja a galaci román színház Magdalena Klein rendezésében (1980), ugyancsak õ állította színre a temesvári Állami Magyar Színházban (1984); Varga Vilmos rendezésében bemutatták a nagyváradiak (1987) és Tompa Gábor elképzelésében a kolozsváriak (1987). Szõnyi Erzsébet operát írt belõle, melyet
Kertész László rendezésében a Népszínház társulata 1980. március 4-én mutatott be. A Káin és Ábel címû darabját közli az Igaz Szó novemberi száma. Beadványban tiltakozik a román történelmi enciklopédiában a magyar história eseményeit durván hamisító állítások ellen.
1978
februárjában
Pozsgay Imre miniszter hathatós segítségével és diplomáciai nyomásra engedélyezik, hogy Budapesten búcsúbeszédet mondjon Nagy László ravatalánál. Március 10-én részt vesz a Vidám sirató (Léner Péter rendezte) szegedi bemutatóján, majd március 16-án a budapesti Nemzeti Színházban a Káin és Ábel
õsbemutatóján, melyet Marton Endre állított színpadra. Beke Sándor Kecskeméten (1978), Völgyesi András Sepsiszentgyörgyön (1979). A marosvásárhelyi Szentgyörgyi István Színmûvészeti Intézet hallgatóinak produkcióját pedig Kovács Levente készítette (1979). Ugyancsak az õ nevéhez fûzõdik a
nagyváradiak 1983-as bemutatója is. Brogyányi Jenõ fordításában és rendezésében New Yorkban (1980) is bemutatták. A Kõszegi Várszínházban Merõ Béla (1988), a komáromi Magyar Területi Színházban pedig Takáts Emõd (1989), Gyergyószentmiklóson a Figura Színház Árkosi Árpád (2000), Kassán Gali László
(2000) elgondolásában játszották. Az Örkény István vezette kuratórium Füst Milán-díjat ítél neki. Áprilisban részt vesz a sepsiszentgyörgyi Nemzetiségi Színház Kollokviumon, amelyen négy darabja is programba kerül. Hogy a kisebbség ügyeit vizsgáló amerikai delegációval ne találkozhasson,
visszarendelik Marosvásáhelyre. Sík Ferenc a Magyar Televízióban filmet készít az Anyám könnyû álmot ígér címû könyvébõl. Három dráma címmel a Kriterionnál megjelenik az Egy lócsiszár virágvasárnapja, a Csillag a máglyán és a Káin és Ábel. A trilógiát 1982-ben az Eminescu Kiadó is közreadta.
1979
Február 2-3-4-én a kolozsvári színház három drámáját sorozatban játssza. A szerzõt a szereplõkkel és Harag György rendezõt a közönség szûnni nem akaró tapssal élteti esténként. Áprilisban részt vesz a Csillag a máglyán budapesti filmbemutatóján. (Rendezõ: Ádám Ottó) Ellátogat
Nagykanizsára és Debrecenbe, ahol sokszáz érdeklõdõ kérdéseire válaszol. Május 3-án Bécsben átveszi a Herder-díjat. Ösztöndíjasnak Szõcs Gézát jelöli. 4-én a Bornemisza Társaság irodalmi estjén a Pálfy-palotában a Csillag a máglyán német nyelvû megjelenése alkalmából rendezett irodalmi est vendége
(fordító: Szépfalusiné Wanner Márta). Május 5-én az Európai Protestáns Magyar Szabadegyetem mönichkircheni kerekasztal-beszélgetésén vesz részt, az összejövetelen Cs. Szabó László is melegen méltatja Sütõ András munkásságát. Hazatérve megírja A szuzai menyegzõt. A Magvetõ Kiadó megjelenteti a Káin
és Ábelt és az Anyám könnyû álmot ígér színpadi adaptációját.
1980.
január 27-én temeti el Pusztakamaráson Jóska öccsét. Februárban a kolozsvári Állami Magyar Színház magyarországi vendégszereplésre utazik, mûsoron szerepel drámatrilógiája is. A Vígszínházban tartott elõadásokon
hatalmas ünneplésben részesítik a társulatot és a szerzõt. Szegedre is elkíséri az együttest a Lócsiszár elõadására. Ellátogat a Tiszatáj szerkesztõségébe. Áprilisban részt vesz a II. sepsiszentgyörgyi színházi kollokviumon. A francia Elzászban, /Liebfrauenberg/ Woerth-ben feleségével az Európai
Protestáns Magyar Szabadegyetem meghívottja, majd Párizsba látogat. Svájcból hazatérõben június 2-án a csepeli Jedlik Ányos Gimnáziumban mintegy ezer diák ünnepli; a Tiszatájban megjelent A szuzai menyegzõ szerzõjét és elõzõ évi Herder-díját is köszöntik. Évek - hazajáró lelkek címmel cikkeit,
naplójegyzeteit adja közre a Kriterion Könyvkiadó. Befejezi képviselõségét. 1975-80 között a Görgény-völgyi választókerület román lakosságának ügyeit intézte. Sok más mellett egy Hodák környéki településnek templomépítési engedélyt harcolt ki. Kérik, de a megyei közügyekben sem vállal megbízatást.

1981.
március 3-án a kolozsvári Állami Magyar Színház Harag György rendezésében bemutatja A szuzai menyegzõt. A drámát a Perzsák címû esszéjével együtt közreadja a Szépirodalmi Kiadó és a Kriterion Kiadó - ez az utolsó könyve, amely Romániában a diktatúrában megjelenhetett. A drámát
április 3-án Ruszt József rendezésében, a szerzõ jelenlétében a budapesti Nemzeti Színház is bemutatja. Ugyancsak Ruszt József állította színre a drámát a szegedi Szabadtéri Játékokon (1990) és a békéscsabai Jókai Színházban (1992) is. A darabot Sepsiszentgyörgyön Seprõdi Kiss Attila vitte színre
(1981). Budapesti tartózkodása idején megtekinti a pesti Vigadóban a Magyar Színkör produkciójában Nagyenyedi fügevirág címû pódiumjátékot Bánffy György elõadásában (Rendezõ: Romhányi László). Bemutató: március 30.
1982
Megjelenik Lãncrãnjãn hírhedtté vált könyve Erdélyrõl. A
diktátorhoz címezve tiltakozó iratot fogalmaz, amelyet 36 írótársa is aláír. Nem sokkal késõbb szerkesztõségi szobáját feltörik, sok más beadvány, irat másolatával együtt ezt is elviszik. Összesen négy alkalommal törték fel íróasztalát és vitték el jegyzeteit, iratait, leveleit, naplóját.
Megjelenik Gyermekkorom tükörcserepei címû könyve a Móra Kiadónál, mely még két kiadást ért meg. Novemberi budapesti útján a Németh családnál utoljára találkozik Illyés Gyulával, s ekkor írja alá a Hitel megalapítására fogalmazott nyilatkozatot.
1983
elején Ágnes lánya, veje és két
unokája Magyarországra telepszik. Ezt követõen kezdi írni sikaszói leveleit. Illyés Gyula temetési búcsúbeszédére kérik fel; komoly diplomáciai nyomás eredményeként útlevelet kap és ott lehet a farkasréti végtisztességen. (IV. 22.) Tiszteletére Szántó Tibor tipográfiájában 300 számozott példányban
megjelenik a Nagyenyedi fügevirág.
1984
telén megjelenik korábbi és újabb esszéket és interjúkat tartalmazó Az idõ markában címû könyve a Szépirodalmi Kiadónál - a tervezettõl csaknem egy évvel késõbb, mert a magyar hivatalosság vonakodott a jóváhagyással. Otthon a központi bizottság
vonja felelõsségre a kötet miatt. Ezzel egyidejûleg, a Vidám sirató kivételével, minden színpadi mûvét betiltják, átmenetileg a Lócsiszárt engedélyezik, minekutána a kolozsvári színház tíz éve tartja mûsorán (1985). Megírja az Advent a Hargitán címû drámáját. Kovásznán gyógykezelésének napjaiban
éri a hír, hogy (október 19-én) fiát Marosvásárhelyen letartóztatták és kihallgatták. Szárazajtára látogat, hogy dokumentumokat gyûjtsön az egykori tömegmészárlásról. Elkészül Az ugató madár címû darabjának elsõ változata is.
1985
telén, magyarországi tartózkodása során Sík Ferenccel
megbeszéli az Advent a Hargitán színpadra vitelét. A könyváruházban hatalmas érdeklõdés mellett Czine Mihály bevezetõjét követõen órákon át dedikálja mûveit. Elkészül a Kalandozások Ihajcsuhajdiában címû mesejátéka, átdolgozza a Pompás Gedeont és a Vidám siratót. Októberben elkezdõdnek az Advent
próbái, a premiert december 20-ra tûzik ki. December 10-én, felsõbb utasításra, a próbákat le akarják állítani, mivel a Román Szerzõi Jogvédõ Iroda nem járul hozzá az elõadáshoz. A színészek tovább dolgoznak, a kulturális kormányzattal szemben a pártvezetésben Tabajdi Csaba, Szokai Imre és Szûrös
Mátyás kiáll a bemutató mellett; más elõadás szereplõi sztrájkot helyeznek kilátásba, ha a premiert nem engedélyezik. A szerzõ telefonon közli: vállalja az elõadást és annak következményeit. Idõközben megjelenik a Tiszatáj, amely a dráma mellett közli a Nemzeti Színház elõadásának szereposztását,
az elõadás alkotóinak vallomását.
1986.
január 2-án az Advent a Hargitán premierjét megtartják. Február 21-én a házsongárdi temetõben Kacsó Sándort búcsúztatja. Ez az utolsó nyilvános hazai szereplése. A könyvnapra az Akadémia Kiadó Kortársaink sorozatában megjelenik Görömbei András
monográfiája. Meséket ír, melyeket a Napsugár, az Új Élet és a magyar gyermeklapok közölnek. Reich Károly rajzaival megjelenik a Kalandozások Ihajcsuhajdiában címû mesejátéka. A Tiszatájban közölt Advent a Hargitán címû darabjának betûhív másolatát kötetben megjelenteti Püski Sándor New Yorkban.
Megírja Az álomkommandó címû drámáját.
1987
Kádár Jánosnak írt terjedelmes levélben összegzi a magyarság intézményes és szellemi megsemmisítésének tényeit. Ez év tavaszán a magyar pártközpont megszerzi Az álomkommandó egy példányát, hogy közlésével az új Tiszatájat hitelesítse.
Tiltakozására meghátrál a magyar pártpropaganda apparátusa, s az Alföld közli a drámát a szerzõ 60. születésnapját köszöntõ számában, melyben Csoóri Sándor verse, Görömbei András, Cs. Nagy Ibolya és Sík Ferenc tanulmánya is olvasható. Advent a Hargitán címmel három darabját adja közre a
Szépirodalmi Kiadó. A kötetben, az átdolgozott címadó dráma mellett, a Vidám sirató és a Pompás Gedeon újraírt változata található. Sikaszói fenyõforgácsok címû, újabb cikkeit, interjúit, naplójegyzeteit tartalmazó könyvvel a Berzsenyi Társaság tiszteleg. A Magyar Televízió Cselényi László
rendezésében sugározza a Csillagvitéz címû bábmesejátékot, amely 1983-ban jelent meg kötetben, majd az Alföld 1984/7-es száma közölte. Kenesei András a Magyar Hírlapban készített (június 17.) interjúval kívánt boldog születésnapot. Köszöntik a magyarországi lapok és folyóiratok. Cseres Tibor, a
Magyar Írószövetség elnöke és Keresztury Dezsõ (Új Tükör) versben; Sándor Iván és Sinkovits Imre (Film Színház Muzsika) nyílt levélben; Spiró György, Szakonyi Károly (Új Tükör) drámáinak méltatásával, Tamás Menyhért a Kortársban, Czine Mihály a Népszavában, Pálfy G. István publicisztikával és a
Magyar Ifjúságban szerkesztett összeállítással küldi Marosvásárhelyre címzett üdvözletét. Földes Anna a Nõk Lapjában közöl összeállítást töredékes vallomásaiból. Titokban Bukarestbe utazik, születésnapját köszöntik a magyar követségen. A romániai lapok a sajtómegnyilatkozásokat csaknem teljes
egészében betiltják. Az Utunknak, az Igaz Szónak és A Hétnek engedélyezik, megszabván: ifjúkori prózai munkáira hivatkozhatnak. Az álomkommandót július 19-én, a Román Szerzõi Jogvédõ Iroda tiltakozása ellenére a Gyulai Várszínházban Sík Ferenc rendezésében bemutatják. A premieren nem lehet jelen.
Õsztõl pedig a Vígszínház tûzi mûsorára. Novemberben orvosi vizsgálatokra Magyarországra érkezik. Átveszi az Erzsébet-díjat. November 20-án elõször láthatja az Advent a Hargitánt és megtekintheti Az álomkommandót. Részt vesz Kispesten Kós Károly szobrának avatásán.
December 30-án Kádár
Jánossal és Szûrös Mátyással találkozik.
1988
Január 15-én tér haza, 22-én Szûrös Mátyás a Rádiónaplóban, történelmi jelentõségû nyilatkozatban szól az anyanemzet felelõsségérõl. Megjelenik A lõttlábú madár nyomában címû kötete, amelyben, az Engedjétek hozzám jönni a szavakat címû
lírai esszéje mellett, a Levelek a fehér toronyból címmel sikaszói tûnõdései olvashatók. Kalandozások Ihajcsuhajdiában címû mesejátékának bábváltozatát mutatja be a Kecskeméti Katona József Színház Ciróka együttese, Seprõdi Kiss Attila rendezésében. Örökké tartó Advent címmel írt levelében
köszönti a Nemzeti 100. elõadását. (május 12.) Hivatalos értesítést kap, hogy lakását bontásra ítélték. Májusban levélben küldi gyászbeszédét orvos barátja, Csiky Csaba nagykanizsai ravatalához. Szeptemberben interjúban mondja el Páll Árpádnak az elmúlt évtizedek kisebbségellenes politikájának
tényeit. A Magyar Nemzetiségi Dolgozók Tanácsa bürójából a nyolcvanas évek elején kizárt Sütõ András levelet ír Vincze Jánosnak, a magyar nemzetiségi román dolgozók országos tanácsa elnökének, amelyben a magyarság pusztításának tényeit sorolja; a testület és a vezetõ felelõsségét kéri számon.
Álnéven több levelet külföldre juttat, melyek a megsemmisítõ nacionalista politikát leplezik le. Az álomkommandó a színházkritikusok 1988-as Magyar dráma díját nyeri el, a darabot és az elõadást nívódíjjal jutalmazza a Fõvárosi Tanács. A Magyar Ifjúság által alapított Magyar Mûvészetért díj
kuratóriumának tagja lesz a közönségszavazatok alapján. Minthogy nem lehet jelen az üléseken, tagságát Czine Mihályra ruházza át.
1989.
január 14-én édesapja temetése Pusztakamaráson. Egészségének helyreállítása céljából Magyarországra, majd Svájcba látogat. Németh Miklós
miniszterelnök segítségét kéri, hogy Olasz Ferenc Székelykapuk címû fotóalbuma a román falupusztítási politika elleni tiltakozásaként megjelenjen. Bevezetõ tanulmányával, angol, német, francia kísérõszöveggel a reprezentatív album novemberben lát napvilágot. Április 4-én Czine Mihály 60.
születésnapját, házassági évfordulójának 40. jubileumát baráti társaságban ünnepli. Írásait hanglemezre mondja és a Hungaroton megjelenteti. Hazatérését követõen a Vasárnapi Újságban elhangzik Sinkovits Imréhez írott nyílt levele reagál a magyarság tömeges menekülésére Erdélybõl: "Maradok, másként
nem tehetek!" Életmûsorozatának elsõ köteteként a Szépirodalmi Kiadónál három drámája jelenik meg. Az 1986-ban betiltott Tiszatáj munkatársait visszahelyezik a folyóirathoz. Az augusztusi számban levélben köszönti szerkesztõit, akik régi és hûséges szerzõjüket fõmunkatársnak kérik fel. Nyáron
felfedezi azt, amit eddig is gyanított: sikaszói házában és marosvásárhelyi lakásában lehallgatókészülék mûködik. Az Új Élet fõszerkesztõi tisztérõl lemond, nyugdíjazását kéri. Október-novemberben a Vasárnapi Újságban elhangzik Vincze Jánoshoz írott levele; a Magyar Nemzetben szót emel Tõkés
László igazáért. Ezt követõen többórás belügyi kihallgatásra rendelik. Mocskolódó telefonokkal félemlíti a belügy, kapuján áthajított virágokkal sorstársai néma köszönetüket fejezik ki a messzibõl visszhangzó jajkiáltásaiért. Kõvel dobálják be az ablakát; halottak napján, amíg a temetõben jár,
gépkocsiját teszik tönkre, megfenyegetik édesanyját. Éjjel-nappal figyelik, háza elõtt belügyesek posztolnak, a járókelõket igazoltatják. Életéért virrasztanak Magyarországon, írószervezetek, emberjogi szervezetek fogalmaznak memorandumot szerte a nagyvilágban. A Magyar Mûvészetért díjat kapja; a
Nemzeti Színházban rendezett ünnepségen távollétében dr. Sütõ András veszi át az elismerést.
December 22. Betegen fekszik otthon; több százan lakására mennek, s az ifjúság népes táborának követelésére egy mentõautóval a fõtérre szállítják, ahol sok tízezer ember elõtt a magyarok és románok
összefogásának történelmi pillanatáról beszél. Ezt követõen a megyei megmentési front egyik vezetõje lesz, majd az RMDSZ testületébe választják. Látván a diktatúra párt- és belügyi embereinek színlelt pálfordulását, lemond közügyi funkcióiról. Már elsõ megszólalásában figyelmeztet: a diktatúra
nacionalizmusa súlyosan megmérgezte a lelkeket.
1990
Részt vesz az RMDSZ kolozsvári és vásárhelyi országos tanácskozásain. Éjjel-nappal dolgozik, cikkeket ír és nyilatkozik a megtisztulás jegyében. Egykori lapja, amely Erdélyi Figyelõ címmel jelenik meg, szerkesztõbizottságának
elnöke lesz.
Január 31-én vásárhelyi lakásán Szépfalusi István átadja az Osztrák PEN levelét, mely szerint Vaclav Havel után, második külföldi íróként, a szervezet dísztagjává választotta. A február 9-én a marosvásárhelyi rádióban elhangzott felhívására másnap 10-én az RMDSZ szervezésében
több mint százezren gyertyával és könyvvel vonulnak fel Marosvásárhelyen. Az erdélyi magyarság hetvenéves történetében példátlan demonstráció, melynek befejezéseként is többször megismételt beszédében köszönti a fegyelmezett és békés felvonulókat. Február 16-án Aachenben Sík Ferenc rendezésében
németül is bemutatják Az álomkommandót. Március 10-én részt vesz az Egy lócsiszár virágvasárnapja szatmári premierjén, melyet õsszel betiltott a diktatúra. Március 15-én levélben köszönti a MISZSZ marosvásárhelyi kongresszusát. Március 17-én a Panoráma stábjának nyilatkozik, ugyanezen a napon
levelet ír a Nemzeti Egység Ideiglenes Tanácsának, melyben ez áll: "A leghatározottabban követeljük a nemzeti kisebbségek létbiztonságának szavatolását, olyan kormányintézkedések meghozatalát, amelyek a példátlan uszításnak véget vetnek és egyben gyakorlatban garantálják egyéni és kollektív
jogainkat." A Vatra-pogrom veszedelmére figyelmeztet. 17-én a Studió 90 Vásárhelyen rendezett mûsorában szerepel; 19-én a Hodákról és Libánfalváról beszállított, pénzzel, itallal s fõként magyarok elleni rágalmakkal felhergelt csõcselék megtámadta az RMDSZ székházát. Judea ezredes védelmet ígérve
kicsalta a bennszorultakat, és hagyta, hogy a söpredék rátámadjon a magyarokra. Sütõ Andrást súlyosan megsebesítik, bal szemét kiszúrják, négy bordáját eltörik. Március 20-án hajnalban az életére törõ vatrás vandál tömeg elõl felesége és dr. Kerek István kíséretében és az ellene szervezett
gyilkossági kísérlet bûnsegédjével, Judea ezredessel a fedélzeten katonai repülõgép szállítja elsõsegélynyújtásra a bukaresti katonai kórházba. Iliescu elnök betegágyánál meglátogatja, feleségének megígéri: mindent megtesz a bûnösök felderítésére és megbüntetésére. Délután Budapestrõl katonai gép
érkezik érte, s felesége, veje, Cselényi László egy egészségügyi kísérettel Budapestre szállítják. Este soktízezres demonstráció a Hõsök terén tiltakozik a vásárhelyi bestiális események és a Sütõ András elleni merénylet miatt. A Katonai Kórházban ápolják; betegágyánál magyar és külföldi
újságíróknak, televíziós állomásoknak nyilatkozik, s a Panorámában Chrudinák Alajosnak adott interjújában megcáfolja Petre Roman miniszterelnök cinikus állítását, aki a magyarokat teszi felelõssé a vásárhelyi bestiális eseményekért. Április 2-án felesége és orvos fia kíséretében Amerikába utazik.
Bostonban április 3-án súlyosan sérült szemét Tatsuo Hirose professzor megmûti. Április 4-én ügyében a PEN amerikai központja ír levelet Iliescu elnöknek. Az elkövetkezõ hetekben folyamatos orvosi vizsgálatok mellett találkozik az amerikai és kanadai magyarság közösségeivel és folytat eszmecserét
kisebbségi, jogi küzdelmekrõl. Tárgyal az amerikai politikai élet, a Fehér Ház és a szenátus vezetõ egyéniségeivel, majd a kanadai parlament meghívására ottawai képviselõkkel is találkozik. Távollétében június 21-én a Magyarok Világszövetségének választmánya, Dobos László ajánlatára, tiszteletbeli
elnöknek kéri fel. Beszámol amerikai politikusoknak a romániai kisebbség elleni diszkriminációs intézkedésekrõl és a Vatra nacionalista ténykedéseirõl. Az utolsó orvosi vizsgálat eredménye: a mûtét nem hozta a várt sikert, újabb beavatkozásra lesz szükség.
Budapesten megalakul a Nemzetközi
Pro Transsylvania Alapítvány, amely nemzetiségre való tekintet nélkül segíteni kívánja a hazatelepülõket. A kuratórium elnökének választják. Az ünnepi könyvhéten életmûsorozatában a Szépirodalmi Kiadó megjelenteti Omló egek alatt címû esszékötetét. Június 24-én Amerikából Budapestre érkezik, 25-én
Veszprémben részt vesz Mert ahová te mész címû írásából készült tévéfilm ünnepi bemutatóján, amelyet Cselényi László rendezett. 25-én a magyar parlament vendége, találkozik Göncz Árpáddal. Július 17-én a magyar vezetés kérésére a román honvédelmi miniszter gesztusaként, katonai kíséret mellett,
édesanyját köszöntve, Pusztakamaráson át, hazatér Marosvásárhelyre. Névtelen halálos fenyegetések fogadják; a Vatra és a jobboldali körök példátlan rágalomhadjáratot indítanak annak ürügyén, hogy a Magyarok Világszövetségének tiszteletbeli elnökévé választották. Nyílt levélben köszönti a 60 éves
Bodor Pált (Magyar Nemzet VII. 28.) Vásárhelyi lakásáról írott baráti sorokkal üdvözli Gálfalvi Zsoltot, A Hét fõszerkesztõjét (VII. 18.). Augusztus 2-án feleségével Szegedre érkezik orvosi vizsgálatra, majd 3-án részt vesz A szuzai menyegzõ szabadtéri bemutatóján, 4-én hazatér. A bemutatóra a
Prológus Kft. megjelenteti a darabot a Magyar Dráma Fóruma sorozat 2. füzeteként. Augusztus 19-tõl további orvosi vizsgálatok és gyógykezelések ismét Magyarországra szólítják. Október 6-án levelet intéz Iliescu elnökhöz. Emlékezteti: betegágyánál megígérte a vásárhelyi merénylõk megbüntetését, és
tiltakozik Ion Scrieciu altábornagynak a vásárhelyi Cuvintul Liberben közzétett cinikus és abszurd feljelentése ellen, miszerint õ felelõs a vásárhelyi vérengzésekért. Iliescu elnök, Király Károly október 23-i sürgetése ellenére sem válaszol. Október 12-20. között Ausztriában tartózkodik; 14-én
Példázat a kék bálnáról címmel zárszót mond Bécsben a Bornemisza Társaság megalakulásának 30. évfordulója alkalmából rendezett irodalmi esten. Írótársaival Bécsben megalakítják az erdélyi írók PEN szervezetét. Október 30-31-én Csoóri Sándor, Czine Mihály és Komlós Attila társaságában Pozsonyban
jár, ahol Dobos László és Fónod Zoltán 60. születésnapját köszöntõ ünnepségen vesz részt. A Tiszatáj novemberi számában is köszönti a 60 éves Dobos Lászlót. 31-én Rév-Komáromban a reformáció ünnepén a református templomban mond beszédet. November 2-án Budapesten átveszi a Bethlen Gábor Alapítvány
díját; laudációját Csoóri Sándor mondja. November elején Naplójegyzetek címmel a bukaresti Romániai Magyar Szó közreadja 1989. április 30. és november 22. között írott feljegyzéseit. Másodszor kap Erzsébet-díjat. November 22-én az Európa Tanács díszvendégeként feleségével és Hubay Miklóssal a
magyar PEN Club fõtitkárának kíséretében Strasbourgba érkezik. 23-án találkozik az Európa Tanács vezetõ munkatársaival és Catherine Lalumi&#x00e8;re-rel, a Tanács fõtitkárával. 24-én a regionális írószövetség vezetõsége fogadást rendez tiszteletére, majd a nemzetközi könyvesboltban, a Kléberben
Hubay Miklóssal hatalmas érdeklõdéssel kísért találkozón vesz részt, melyen megjelenik Ódor László svájci magyar nagykövet is. Az irodalmi találkozón, amelyet A. Szabó Magda vezetett, Funtek Frigyes és a fordító Vörös Eszter tolmácsolásában részletek hangzanak el franciául az Advent a Hargitán
címû darabjából. November 25-én Párizsba utazik, ahol Szávai János nagykövettel, francia szellemi, közéleti személyiségekkel, a PEN és az Emberi Jogok ligájának képviselõivel találkozik, interjút ad a Libération és az Express címû lapoknak. November 30-án utazik el Párizsból. A karácsony elõtti
napokban hazatér Marosvásárhelyre; ott-tartózkodása idején háza körül belügyesek ólálkodnak, s minden jel arra utal, a lehallgatókészülékeket ismét fölszerelték lakásában.
1991.
február: Kölnbe utazik újabb szemmûtétre. Április végén Budapestre érkezik; 26-án a Nemzeti Színház
társulatának baráti találkozóján vesz részt. Május: a Szépirodalmi Kiadó gondozásában életmû sorozatához a Könyvhéten megjelenik a Beszélgetések könyve, mely a vele készült interjúk válogatott gyûjteménye. Május 24-én az RMDSZ II. Kongresszusán Marosvásárhelyen beszédet mond. "Az emberi jog nem
lehet folklorisztikus, helyi, regionális sajátosságok szerint alakított. Az emberi jogok korszerû értelmezése már-már matematika: nem alku tárgya" - hangsúlyozza. Mese és reménység címmel Pomogáts Béla válogatásában elbeszéléseinek gyûjteménye jelenik meg a pozsonyi Madách, a Magyarok
Világszövetsége és a Kriterion közös kiadásában. Nyílt levélben köszönti a 70 éves Agárdy Gábort. Szeptemberben a Misztótfalusi Kis Miklós Múzeumot nyitja meg "Szikrányi vigasz..." címû írásával a partiumi Misztótfaluban.
December elején a Magyarok Világszövetsége rendkívüli közgyûlésén
megújítják tiszteletbeli elnökké választását, ám nem fogadja el. Csoóri Sádor elnöknek írt indoklásából "az elhangzott viták intoleráns szellemiségét" méltatlannak tartotta. S mint zárja levelét: "törekvésetekben mindig támogatni foglak benneteket!" December 23. Az Advent a Hargitán 200. elõadása
a Nemzeti Színházban. Az elõadást követõen Jókai Anna, a Magyar Írószövetség elnöke köszöntötte a szerzõt.
1992
Januárban a kolozsvári Magyar Színházban rendezett Reményik Sándor emlékesten mond bevezetõt. (Rendezõ: Cselényi László. K. m.: Pápai Erika és Sziki Károly) Február 14-én
levél kíséretében dokumentumokat juttat el Catherine Lalumi&#x00e8;re-nek, az Európa Tanács fõtitkárának. Az iratok tanúsítják: az 1990. márciusi pogrom vezetõit nem vonták felelõsségre, miközben ártatlan magyarokat súlyos börtönbüntetésre ítéltek. Március 14-én a Parlamentben átveszi a
Kossuth-díjat. Ezt követõen Sinkovits Imre, Lukács Margit, Mensáros László, Raksányi Gellért társaságában részt vesz a kitüntetettek köszöntésén a Nemzeti Színházban.
Májusban Maradj velünk! címmel ír röpiratot a helyhatósági választások elõkészítéséhez. Május 21-28. a Nemzeti Színház
erdélyi vendégjátékán (Kolozsvár, Sepsiszentgyörgy, Csíkszereda, Marosvásárhely) hét alkalommal sikerrel mutatja be az Advent a Hargitánt; a kolozsvári és marosvásárhelyi elõadáson megjelenik; s a közönség hosszan ünnepli színész barátai társaságában.
Május 27-i válaszlevelében, egyebek
mellett Catherine Lalumi&#x00e8;re, az Európa Tanács fõtitkára az alábbiakat írja Sütõ Andrásnak: "Sosem szûntünk meg a román parlamenttel és a román kormány tagjaival fenntartott kapcsolatainkban információt és biztosítékokat kérni az 1990. márciusi események felelõs személyeivel kapcsolatban,
csakúgy, mint a magyar kisebbség tagjaival szemben folytatott perekrõl és a vádlottakkal szembeni bánásmódról."
Július: a vásárhelyi pogrom nyomán ártatlanul bebörtönzött Cseresznyés Pál ügyében ír memorandumot: "S vajon a román kormány, a parlament mikor fog rádöbbenni arra, hogy ilyen
csausiszta-nacionalista ítéletekkel vajmi nehéz, sõt lehetetlen akár az Európa Tanácsban, akár az amerikai vezetés köreiben is komolyabb támogatásra számítani az ország javára?" - írta. (Közölte a Romániai Magyar Szó nyomán az Új Magyarország 1992. július 21-i száma)
Augusztus 18: Levélben
köszöni meg Catherine Lalumi&#x00e8;re-nek a figyelmét: "Újabb jele volt e levél is annak, hogy az Európa Tanács valóban egyik olyan fóruma a nemzetközi politikai életnek, ahonnan a romániai magyar kisebbség is joggal remél reális támogatást demokratikus jogainak kivívásához."
Távollétében
augusztusban a Magyarok Világszövetsége harmadik kongresszusa tiszteletbeli elnökének választja. Augusztus-szeptember: Amerikában jár, részt vesz az ITT-OTT Konferencián, ahol elõadásokat tart a Reménység Tavánál (Ohio állam). Erdélyi sors, erdélyi irodalom c. beszédét a Hitel decemberi száma
közölte.
Szeptember 25-én hazatérõben részt vesz A szuzai menyegzõ békéscsabai bemutatóján. (Rendezõ: Ruszt József.) Október 20-án a marosvásárhelyi Kultúrpalotában a Kemény Zsigmond Társaság szervezésében hatalmas közönség elõtt köszöntik 65. születésnapján. Az esten fellépett Sinkovits
Imre, Gulyás Dénes, Székely Anna, Nagy István, Gasparik Attila, Ruha István, Székely M. Éva, Tóth Erzsébet, Farkas Ibolya, a Vártemplom leánykórusa Birtalan József vezetésével, továbbá Czine Mihály, Oláh Tibor, Markó Béla, Farkas Árpád és Ablonczy László mondott üdvözlõ szavakat. Az ünnepelt
önvallomásának felolvasásával köszönte meg az estét.
Október 24-én Buzásbesnyõn a mártírokra emlékezõ ünnepségen Egyetlen vérzõ seb címmel mondott beszédet. Társaival nyílt levélben a Romániai Magyar Szóban visszautasítja Szabó Gyula kolozsvári író megismételt vádját, aki Sütõ Andrást és a
vásárhelyieket tette felelõssé a pogromért. Novemberben A félszárnyú csoda címmel köszönti Illyés Gyulánét, Flóra asszonyt születésnapja alkalmából.
December 6. A Tiszatáj díját kapta, s ez alkalomból irodalmi esten vesz részt Szegeden. Közremûködött Götz Anna, Sinkovits Imre, Rubold Ödön,
Klukon Edit és Gulyás Dénes.
1993
Január 22-én a veszprémi Petõfi Színház Vigyorgó búbánat címmel bemutatja a Kalandozások Ihajcsuhajdiábant (Rendezõ Vándorfi László). Az elõadást szeptember 14-23 között az erdélyi közönség is láthatta. Február 2. A magyar református egyházak vezetõi
megtekintik az Advent a Hargitánt, Sütõ András is megjelenik a budapesti Nemzeti Színházban. Március: a marosvásárhelyi rádió megszületésének 35. évfordulójára rendezett ünnepségen köszönti az intézményt. Április 15-én a Nemzeti Színház a Várszínház Refektóriumában felolvasott levélben üdvözli a
75 éves Hubay Miklóst. Bernády György városa címû kötethez Egy város szellemképe címmel írt bevezetõt. Májusban befejezi Az ugató madár címû drámáját.
Május 22-én Kék szárnyú sirálymadarak címmel nyílt levelet ír Csoóri Sándornak, az MVSZ elnökének a Duna TV védelmében. "...mifajta
nemzetfelfogás az, amely az ország határain kívül élõ magyarok ellen próbálja uszítani a magyar társadalom szegény embereit... valóban segítõ szándék ez? Vagy félelem a másságtól, egy másik intézmény sajátos vonásaitól, netán a lélekbegyûjtõ konkurrenciától?" (Magyar Nemzet, május 25.)

Májusban az Európai Protestáns Szabadegyetem vendégeit köszönti a marosvásárhelyi Vártemplomban, majd részt vesz a szovátai tanácskozáson.
Május végén-június elején a Könyvhéten Budapesten tartózkodik. Életmû sorozatában a Szépirodalmi Kiadó gondozásában megjelenik a Csipkerózsika
ébresztése címû, arcképvázlatokat, esszéket és úti tûnõdéseket tartalmazó második kötete.
Június 6-án délelõtt Debrecenben dedikálja Szemet szóért címmel a Csokonai Kiadónál megjelent naplójegyzeteit. (Szerkesztõ: G. Nagy Ibolya) Este Kisvárdán, a Határon túli Magyar Színházak Találkozóján
az Advent a Hargitán elõadásán jelenik meg. A közönséghez szólva Harag Györgyre emlékezik. Június 15-én a Nemzeti Színházba Az ugató madár olvasópróbájára egy váratlan szemoperációról érkezik. A Magyar Írószövetség és a Magyar Mûvészeti Akadémia 1994. évi irodalmi Nobel-díjra ajánlották. "Nekem
már az, hogy fölterjesztettek, fölér azzal, mintha megkaptam volna a Nobel-díjat" - mondja.
Július 8.: A Gyulai Várszínház Sík Ferenc rendezésében bemutatja Az ugató madár címû drámáját. A premieren jelen van feleségével. Augusztus-szeptemberben tovább dolgozik Az ugató madáron.

Október: A Pallas-Akadémia kiadásában (Csíkszereda) Az élet és halál kapuiban címmel megjelenik korábban írt esszéinek gyûjteménye.
Novemberben a Tiszatáj közreadja Az ugató madár címû drámáját.
November 9-én Temesvárott kerül sor az Advent a Hargitán 250. elõadására. Kétszázötven
törvénytelen Advent címmel levélben köszönti az együttest; sorait a Csiky Gergely Színház színpadán Higyed Imre olvassa fel. November 19-én részt vesz Az ugató madár Nemzeti Színházbeli premierjén (rendezõ Sík Ferenc), majd hazatér Marosvásárhelyre, hogy november 25-én jelen legyen a Nemzeti
Színházban Kincses Elemér rendezte bemutatóján is. December 2-án Bécsben az osztrák PEN Club tiszteletére irodalmi estet rendezett. Ezen Fájdalmat enyhítõ kísérlet címmel olvassa fel vallomásait (közli: a Magyar Nemzet december 11-i száma). December 5-én ugyancsak Bécsben, jelenlétében a
Bornemisza Társaság szervezésében a Nemzeti Színház elõadja az Advent a Hargitánt. Másnap irodalmi estre kerül sor, melyen Szépfalusi István köszönti. Az 1990. márciusi vásárhelyi pogromot felidézõ naplójegyzetét olvassa fel. Közremûködtek: Sinkovits Imre, Agárdy Gábor, Rubold Ödön, Pathó István,
Götz Anna. December 10-én részt vesz Debrecenben a Pompás Gedeon bemutatóján (rendezõ Parászka Miklós). December 11-én hazatér Marosvásárhelyre. December 17-én a Kormány meghívására újra Budapestre érkezik. December 18-án a Parlament elõtt felravatalozott Antall Józseftõl, "lélekben 15 millió
magyar miniszterelnökétõl" búcsúzik.
1994
Februárban dr. Mádl Ferenc miniszter a Nemzeti Színház igazgatói posztjára kiírt pályázat bíráló bizottságába hívja meg. Május-júniusban a budapesti Könyvhéten dedikálja az életmû sorozatban az Akadémia Kiadó gondozásában megjelent Engedjétek
hozzám jönni a szavakat címû mûvét. Zöld Ferenccel, a kiadó igazgatójával Dunaszerdahelyen és Gyõrben jár könyvét dedikálni. Június 2-án Debrecenben dedikálja a Csokonai Kiadónál megjelent Heródes napjai címû naplójegyzeteit, (Szerkesztõ: G. Nagy Ibolya) este részt vesz a Nemzeti Színház Advent a
Hargitán elõadásának vendégjátékán. Június 3-án a Nemzeti Színház évadzáró társulati ülésén aláírja a Páskándi Géza által fogalmazott levelet, mely az új Nemzeti Színház felépítését szorgalmazza az Országgyûlésnek és az ország vezetõinek címezve.
Július: meghívják a Nemzeti Színház
drámapályázatára Deák Ferenc, Fejes Endre, Görgey Gábor, Gyurkovics Tibor, Hernádi Gyula, Hubay Miklós, Kertész Ákos, Páskándi Géza, Pozsgai Zsolt, Spiró György társaságában.
Októberben Az ugató madár elõadását megtekinti a Magyarok Világszövetségének Küldöttgyûlése, az elõadáson a szerzõ
is megjelenik. Október 19-én beszédet mond Bernárdy György szobrának avatásán Marosvásárhelyen. November 2-án a Bethlen Gábor ünnepségen Hírünk és hamvunk címmel hangzik el laudációja a Tamási-díjban részesülõ Marosi Ildikóról. Decemberben a Tellér Kiadó gondozásában megjelenik Vadpávamenyegzõ
címmel "Igaz mesék, csodás történetek" alcímû kötete. Az utolsó köntös címmel jelenik meg írásainak válogatása az Örökségünk sorozatban. Karácsony elõtt levelet írt Horn Gyula miniszterelnöknek tiltakozván Fodor Gábor miniszternek a Nemzeti Színház vezetését támadó akciói ellen.
1995
Januárban Balkáni gerle címû drámáját elküldi a meghívásos drámapályázatra. A gyilkos perc áldozatáról címmel nekrológban búcsúztatja a tragikus hirtelenséggel elhunyt Sík Ferencet, mûveinek színreállítóját, a Nemzeti Színház fõrendezõjét.
Február 4-én Orbán Balázs szobrát avatja
Székelyudvarhelyen.
Március 14-én a Várszínházban ünnepélyesen bejelentik: a Nemzeti Színház drámapályázatának három megosztott elsõdíjasa: Hubay Miklós: Lavina, Páskándi Géza: Diána és a róka, Sütõ András: Balkáni gerle címû drámája. A Várszínházban rendezett díjkiosztáson nem lehet jelen,
így az elismerést levélben köszöni meg, amit Ferenczy Csongor olvas fel.
Április 23-án meghal édesanyja, 25-én Pusztakamaráson temetik el.
Május 29-én részt vesz Páskándi Géza búcsúztatásán a Farkasréti temetõben. A Könyvhéten életmû sorozatában az Akadémia Kiadó drámás kötetét
jelenteti meg, mely a Vidám siratót, az Advent a Hargitán végleges változatát és a Sík Ferenc rendezte példányt, valamint Az ugató madár címû drámáját tartalmazza. A Tiszatáj szerkesztõbizottság tagjainak sorából, másokéval együtt, az õ nevét leveszik. A szerkesztõség nem is értesíti a döntésrõl.
Július 27-én a debreceni Nagytemplomban, a nemzetiségi létben veszélybe került magyar nyelv ügyében rendezett demonstráción nagyhatású beszédet mond Hogy orcánk ne piruljon címmel (közölte: a Hitel szeptemberi száma)
Októberben a Magyarok Világszövetségének elnökségi ülésén vesz részt, majd
a japán kormány meghívására feleségével két hétre Japánba látogat.
Novemberben kezdeményezi a Pro Transsylvánia Alapítvány megszüntetését.
Decemberben a Parlamentben a magyarság ügyében kifejtett munkásságáért Kisebbségért címmel alapított kitüntetést vett át. A pozsonyi Kalligram
Kiadó megjelenteti az írói munkásságát tárgyaló monográfiát Bertha Zoltán tollából, amely 1997-ben újabb kiadást ért meg.
21-én a Nemzeti Színház 10 éves Advent-ünnepén vesz részt. Az elõadás korábbi szereplõivel együtt köszönti a közönséget. Valamennyi szereplõt egy-egy korondi
gyertyatartóval ajándékoz meg. Az elõadást követõen órákon át dedikálja mûveit.
1996
Március 10-én a Székely Színház alapításának 50. évfordulójának ünnepi estjén díszbemutató keretében kerül sor a Káin és Ábel (rendezõ: Kincses Elemér) bemutatójára. Május végén-június elején
Budapesten tartózkodik; a Könyvhéten az Akadémia Kiadó Anyám könnyû álmot ígér címû kötetét jelenteti meg. Június 1-jén délután Érden a Körösi Csoma Sándor Általános Iskolában találkozik a diákokkal; kora este pedig a zsúfolásig megtelt Városi Mûvelõdési Központban köszöntik. Közremûködött:
Sinkovits Imre, Petrás Mária, a Székely Versmondókör Donkóné Simon Judit vezetésével, a Bukovinai Székely Népdalkör Köteles Rozália vezetésével, a Pedagógus Nõi Kar Szabóné Bozóky Flóra vezényletével. Köszöntötte, illetve munkásságát méltatta Harmat Béla, Érd polgármestere, dr. Balogh László
polgármester-helyettes, Maitz László iskolaigazgató és Ablonczy László. Az ünnepi estét követõen Sütõ András mûveit diktálta.
Június 16-án a Magyarok Világszövetségének IV. Kongresszusán beszédet mond, melyben a trianoni döntést "hungarocidiumnak, a magyar nemzet kiirtására tett
kísérletnek" nevezte. S kifejtette: a három régió képviselõinek "törekvéseik, reményük, hogy tanácskozásaikkal is csodaszarvast ûznek, a magyar egyetértés csodaszarvasát szeretnék utolérni." Ezen a napon veszi át a Magyar Örökség diplomát, amit az elmúlt ötven év kiemelkedõ teljesítményének
elismeréseként adományoznak.
Szeptember 7-én Zetelaka díszpolgárává választják.
Október végén a Magyarok Világszövetségének elnökségi ülésén lemond tiszteletbeli elnöki posztjáról. Hazatérését követõen novemberben az RMDSZ Maros megyei Szervezetének tiszteletbeli elnöki tisztérõl is
leköszön. A párizsi Infine Kiadónál a modern magyar prózai antológiában Perzsák c. írása franciául jelent meg.
1997
Január-április: a Balkáni gerle végleges változatán dolgozik. Március 12-én Kolozsvárott a Házsongárdi temetõben Páll Árpádot, fiatal korától barátját, színikritikust
búcsúztatja, aki egykori lapjának, az Új Életnek is munkatársa volt.
Május 14-én feleségével Budapestre érkezik. Átadja a Nemzeti Színház vezetõinek újraírt Balkáni gerle címû drámáját. Születésnapja alkalmából számos újság- és tévéinterjúra kérik. Életmûsorozatában az Akadémia Kiadó Kék
álhalál címmel novelláinak gyûjteményét jelenteti meg. Május 30-31-én részt vesz a Magyarok - 2000 Konferencián, melyet a Parlamentben a kormány a nyugaton és a Duna medencében élõ kiemelkedõ magyar személyiségek részvételével rendezett. Június 5-én a Parlamentben a Magyar Köztársaság
Középkeresztje kitüntetést veszi át Horn Gyulától. Június 6-án a Nemzeti Színház a Várszínházban Nehéz álom címmel rendezett ünnepi mûsorával köszönti a 70 éves írót. Méltatta életmûvét Jókai Anna és Szakonyi Károly, Tabajdi Csaba államtitkár Horn Gyula miniszterelnök jókívánságát olvasta fel,
Göncz Árpád köztársasági elnök táviratban üdvözölte. Agárdy Gábor, Sinkovits Imre, Szélyes Imre, Ferenczy Csongor, Végh Péter, ifj. Jászai László, Béres Ilona, Császár Angela, Csomor Csilla, Juhász Judit, Varga Mária, Sebõk Klára írásait, illetve Illyés Gyula, Nagy Gáspár, Csoóri Sándor, Farkas
Árpád, Albert Stricker neki ajánlott versét tolmácsolták. A Nemzeti Színház II. éves akadémistái népdalokkal köszöntötték, Szakolczay Lajos a Kortárs szerkesztõségének ajándékát, egyedi példányban készült albumot adott át. Agárdy Gábor pedig bensõséges szavak kíséretében a szerzõrõl készült
portréval ajándékozta meg. Ezt követõen az ünnepelt megköszönte a jókívánságokat, s külön méltatta a közönség ragaszkodását, azon írók, szerkesztõk, politikusok segítségét, akik a nehéz idõkben is mellette álltak. A Hitel szerkesztõsége az õt köszöntõ számot ajándékozta a közönségnek. Az estrõl a
Duna TV felvételt készített, amit június 17-én sugárzott. Június 9-én hazautazik Marosvásárhelyre.
Június 14-én a Kultúrpalotában a Látó szerkesztõsége, az EMKE és a Kemény Zsigmond Társaság rendez köszöntõ ünnepséget. Gálfalvi György bevezetõjét követõen üdvözlõ szavakat mondott: Czine
Mihály, Dobos László, a Magyarok Világszövetségének alelnöke, Gálfalvi Zsolt, a Romániai Magyar PEN Club elnöke, Fodor Imre, Marosvásárhely polgármestere, Markó Béla, az RMDSZ elnöke, Pomogáts Béla, a Magyar Írószövetség elnöke, továbbá Laurentin Ulici, a Román Írószövetség elnöke, aki a testület
nagydíjával, az Opera Omniával tüntette ki. Az esten közremûködött: Sinkovits Imre, ifj. Jászai László, Juhász Judit, a budapesti Nemzeti Színház, Sebõk Klára, a pécsi Nemzeti Színház, Farkas Ibolya, Balázs Éva, Lohinszky Loránd, Ferenczy István, a marosvásárhelyi Nemzeti Színház mûvészei. Orgonán
játszott: Csiky Csaba, a Vártemplom Cantemus énekkarát Birtalan József vezényelte. Az ünnepség résztvevõi kézbe vehették a Hitel ünnepi számát. A Custos és a Mentor Kiadó jóvoltából megjelent Lázok János Sütõ András drámatrilógiája címû könyve, s az Erdélyi Figyelõ különszáma pedig bibliográfiát
adott ki ugyancsak Lázok János munkájaként. A bukaresti A Hét összeállításában Lászlóffy Aladár verssel köszönti, a Kolozsvári Helikonban Fodor Sándor írt levelet címére. A Háromszék mellékletében Bogdán László méltatta életmûvét és külön összeállítással tisztelgett a marosvásárhelyi Népújság.
Városának folyóirata, a Látó viszont egyetlen sorban sem méltatta munkásságát.
Június 16-án Csoda négy tételben címmel születésnapi interjút sugároz a Magyar Televízió 1-es csatornája (Kérdezõ: Mezei Emõke), ezt követõen Mert ahova te mégy, oda megyek címû tévéfilmet vetítik Cselényi László
rendezésében. Ezekben a napokban a Magyar Rádió is több mûsorral köszönti. Folytatásokban sugározza az Anyám könnyû álmot ígér rádióváltozatát; naplójából olvas részleteket 10 részben (Heródes napjai).
Június 20-án a Duna Televízió ismétlésben sugározza az Advent a Harigtánt. Június 25-én
Marosvásárhely díszpolgára címmel tüntetik ki.
A Nemzeti Tankönyvkiadó Péter Orsolya Csillagok a máglyán c. tanulmánykötetével köszönti 70. születésnapját.
Augusztus 31-én Falunapon vesz részt Pusztakamaráson. A református templomban Csiha Kálmán püspök mellett szól szülõföldjének
gyülekezetéhez. Születésnapja alkalmából irodalmi mûsor hangzik el, Molnos Lajos és Kötõ József köszöntik.
Szeptember 19-én Tamási Áron születésének 100 éves évfordulójára rendezett ünnepségen beszédet mond a szülõi háznál "Mind magyarok vagyunk" címmel. Egyebek mellett így szólt: "A
legveszedelmesebb omlás-romlás gyáva hallgatásban keletkezett mindenkor! Tamási Áron gyümölcsös példázata szerint pedig úgy igyekezzünk, hogy embert embernek a hátán, pláne nyakában itt a Székelyföldön se tûrjön meg többé sohasem a törvényes igazság! Csakis egymás mellett és egymást
elismerve-támogatva élhetnek békében a népek. Számbeli kisebbségben élõ magyarnak a háta egyáltalán nem arra való, hogy gyümölcstolvajok, kerteket fosztogatók mászkáljanak rajta! Ezt üzeni Tamási Áron."
Szeptember 21-én a Magyar Dráma Napján a Magyar Televízió 1-es csatornáján Tamási Áron
Tündöklõ Jeromos címû darabjának Várszínház-beli élõ közvetítése elõtt Sinkovits Imre felolvasta üzenetét, melyben elhangzott: "Szónoki kérdés, hogy sorsunk kimondásának és föloldásának színpadi varázslatára számíthatunk-e még? Reményünket az a tapasztalat is táplálja, hogy mûvészi eszmék,
áramlatok, gyakorta pusztán divatfodrozások változásaiban változatlan magyar drámai értékek szenvedélyes védelmezõit is szabad cselekvéshez juttatja mindenkor az idõ.
Hullámzó jelenség a magunk becsülése és lebecsülése is. Napjainkban mintha ez utóbbi vetné grimaszait felénk új felfogások
és becsvágyak libikókájából. Hallani még visszatérõ, ódon könyörgéseket is: a magyarok nyilaitól és drámáitól ments meg, Uram, minket, ám ez semmiképpen sem ars poeticája a Magyar Dráma Napján ünnepelt seregnek." Levele elhangzott a Duna Televízióban, a Rádióban (Vasárnapi Újság) és közölte a
Magyar Nemzet, a Romániai Magyar Szó és a Háromszék is.
November 4-én a Várszínházban rendezik Ablonczy László Nehéz álom c. könyvének bemutatóját, amelyen Sinkovits Imre szólt a munkáról és tárgyáról, Sütõ Andrásról.
November 25-én Marosvásárhelyen a Kemény Zsigmond Társaság ülésén
székfoglaló beszédében Tamási Áron életmûvét méltatta. "...a mainál szuronyosabb világban volt mersze önrendelkezési jogot, tehát autonómiát követelni méghozzá kettõs indoklással. Egyrészt, mert ez a jog az elemi emberi jogok általánosan elismert része, s Európának jó néhány országában
megvalósultan tanulmányozható, másrészt, mert az önrendelkezés jogát minekünk az erdélyi románok nemzeti gyûlése ígérte meg nekünk 1918. december 1-jén, ünnepélyesen, Európa füle hallatára, jeles román történelmi személyiségek fogalmazásában. Sértés lenne részünkrõl azt mondani, hogy szélhámos
ígéret volt ama gyulafehérvári, ne vegyük komolyan." Életre hívásának ötödik esztendejét ünneplõ Duna Televízió gálamûsorára Öt szál ünnepi gyertya címmel küldött levelet, amely december 15-én a Vigadóban hangzott el. Üzenetében áll: "Áldassék Antall József neve! Vészesen növekvõ magyar exodusban,
az asszimiláció sárkánytorkában hallhattuk tõle hogy miniszterelnöki felelõsségében elfoglalta helyét a határon túli magyarság is. ... okkal-joggal mondhatjuk, hogy Erdély, a Felvidék, a Délvidék nagy romlása közepette még idejében szólalt meg és vetette ránk fénypászmáit a Duna Televízió." 1997
decemberében Budapesten a Magyarság Hírnevéért Díjban részesült. Ebbõl az alkalomból nyilatkozta: "Feltámadásunk átmeneti reményének megtöretése következhet abból, ha ügyünket Magyarország nem viszi magával Európába." (Magyarok Transzjordániában) A Karácsonyt feleségével Budapesten tölti, a
Balkáni gerle címû darabjának újraírt változatát átadja a Nemzeti Színháznak.
1998
telén a dramaturgiai megbeszélések nyomán tovább dolgozik a Balkáni gerlén.
Januárban, kilencvenkét éves korában elhunyt nagyenyedi tanára, Vita Zsigmond, akitõl levélben búcsúzik: "...mikor
mitológiánk ezer év óta ûzött csodaszarvasa immár nem lehet egyéb, csakis a magyar összefogást és napjainkban a te írástudói és emberi példád, drága Zsiga bátyám, oda emelt föl téged a Bethlen Kollégium s az erdélyi szellem nagyjai közé, akiknek halhatatlanságát a könyveidben megörökítetted."
Március 15-én részt vesz a segesvári nemzeti ünnepen.
Áprilisban folytatásokban közölt interjút ad Ablonczy Lászlónak a Reformátusok Lapjában "Uram maradj velünk, mert esteledik" címmel.
Április 3-án a 80 éves Hubay Miklóst levélben köszönti, mely a Várszínház ünnepségén Sinkovits
Imre tolmácsolásában hangzik el (április 4-én).
Május 15-én Csõgör András irodalmi estjét nyitja meg Marosvásárhelyen. Az Amerikában élõ költõ verseit Jancsó Adrienne, Tarr László, Ferenczy István és Boér Ferenc mondta, ifj. Csíki Boldizsár zongorázott.
Május végén Budapestre érkezik
az ünnepi Könyvhétre. 28-án részt vesz a Balkáni gerle próbáján.
Június 3-án a Nemzeti Színház Baráti Társaságában Naplójának könyvbemutatóján majd a következõ napokban a Helikon és a Custos-Zöld könyvesboltban dedikál.
Júniusban a Petõfi Múzeum - Magyar Irodalom Háza által
kialakított Hallhatatlanok Internet-program szerzõi közé. Elsõként az Engedjétek hozzám jönni a szavakat c. mûve kerül a hálózatra.
Június 27-én emlékbeszédet mond Kemény Zsigmond sírkõavatásán Pusztakamaráson. "...Porbasújtott emlékhelyét a magyar szellem óriásának utólszor még Isten
nevében szenteljük föl. Házát, amelyben meghalt, vandál rombolók a 80-as években földdel egyenlõvé tették. Reményem, hogy a sírkert megõrzéséhez megszerezhetjük a helyi román lakosság szolidaritását is. Évtizedek sírgyalázó nyugtalanítása után adjon Isten Kemény Zsigmondnak örök nyugodalmat" -
mondotta. Ünnepi istentisztelet keretében emlékezett a nagy klasszikusra: Benkõ Samu, Pomogáts Béla, Gálfalvi Zsolt, Egyed Emese. Igét hirdetett Ferenczy Miklós esperes és Máté István pusztakamarási lelkész. Jelen voltak a Br. Kemény-család Erdélyben és Magyarországon élõ tagjai.
Július
25-26-án Kolozsváron találkozik volt osztálytársaival, a Református Kollégium 1948-ban végzett növendékeivel. Az ötvenedik évforduló alkalmával a Farkas utcai templomban tartott istentisztelet után megkoszorúzták elhunyt tanáraik sírját Házsongárdban. Nyáron a Nemzeti Színház vezetõivel, Iglódi
István rendezõvel megbeszéltek szerint, kisebb alakításokat végez a Balkáni gerlén. Augusztusban a Reformátusok Lapjának ünnepi számába Szent István fehér kövei címmel írt esszét. A nagyváradi színjátszás 200. évfordulójára megjelenõ kiadványba Az emlékezés is küzdelem címmel ír bevezetõt.
Szeptember közepén Budapestre utazik orvosi vizsgálatra, 21-én a Nemzeti Színházban rendezett házi ünnepségen Sinkovits Imrét köszönti 70. születésnapján. Ezen a napon Hatalmas, virrasztó szellemünk címmel a Magyar Nemzetben így ír színészbarátjához: "Tíz esztendõ múltán jó sorsomat áldva
mondhatom: Sinkovits Imrével - és társaival, akikrõl más alkalommal már szóltam - talán sikerült becsületet szerezni, híveket toborozni annak az igazságnak, amit személyében maga is képvisel, nevezetesen, hogy: homo aestheticus és homo moralis nem egymást kizáró alkati jegyek, tûz-víz adottságok.
Szépen megférnek õk egyazon testben és lélekben, mûvész remeklésben és közösségi-nemzeti gond hû viselésében. Bizonyítékom: Sinkovits Imre." A Magyar Dráma Napja alkalmából is nyilatkozik a napilapban: "Idén is odabólintunk neki, elhangzik egy és más, taps, fényváltás, folytatódik minden, megy
tovább a magyar élet, a színházakban csupa nyugati szerzõ, fõleg angolszászok, rendszerváltás után gyökeres szellemi rendszerváltás az erdélyi mûsorpolitikában ..." A fõpróbákat követõen október 2-án részt vesz a Balkáni gerle hatalmas sikerû bemutatóján. (Rendezõ: Iglódi István) Az elõadást
követõen dedikálja mûveit, s találkozik Hámori Józseffel, a Nemzeti Kulturális Örökség Minisztériumának miniszterével. A sajtó szinte tudomást sem vesz az elõadásról. A Kossuth rádió szerkesztõnõje, a szokott, bemutató nap reggeli, nyolc óra elõtti ismertetõjét, Bánkúti Gábor elismerõ szavait,
késõbbre csúsztatja. Drámájának születésérõl, az erdélyi magyarság gondjairól terjedelmes interjúban nyilatkozik Csépe Krisztinának. Ebben olvashatjuk: "Teljességgel elfogadhatatlan, hogy a Romániai Magyar Demokrata Szövetség belsõ ellenzéke a Magyarok Világszövetségének felsõ vezetésében
tömörülve zúdítson sorozatos pergõtüzet azokra, akik meghatározott körülmények, a romániai valóság kényszerítõ állapotában küzdenek jogainkért." (Élj sokáig, s halj meg hamar! - Demokrata október 15.) Hazatér Marosvásárhelyre. Novemberben, a folyóirat alapításának tízéves évfordulójára emlékezõ
számban megjelenik A HITEL halhatatlan fõvédnöke címû esszéje Illyés Gyuláról. "Válasz Herdernek és Adynak címû politikai vitairata vízválasztó a Trianon-szindróma kezelésében. A "belügyi kérdésként" hóhéraikra bízott kisebbségi magyarok emberjogi küzdelmének új szakasza kezdõdött Illyés
nemzetközi visszhangot keltõ írásával." - írta, s a költõ újkori sorsára így utalt: "Az Illyés-felejtés pedig mindenekelõtt Illyés-feledtetés. Legfõbb módja: az elhallgatás, ám ez ellen nincs mit tenni. A felejtés bûne nem azoké, akik - bármivel indokolják is - nem szeretik Illyést, megvetik
szellemi örököseit. Az igazán kóros jelenség: a feledtetõk, hamisítók, "áltudományos manipulációban" serénykedõk jajveszékkel elegyes agresszivitása, csoportérdeke, a túl a Szépen: álcázott politikai értékek kicsapódása." A Babits Kiadó egy kötetben adja közre az Anyám könnyû álmot ígér és az
Engedjétek hozzám jönni a szavakat címû munkáját. Bukarestben Hegedüs László fordításában románul újra kiadják az Engedjétek hozzám jönni a szavakat címû regénye-esszéjét. (Kiadó: Editura Viitorul Românesc.) Karácsonykor fehérben és gyászban címmel a pozsonyi Szabad Újságban és Hol vagytok, ti
csillag játszótársak? címmel a Reformátusok Lapja ünnepi számában jelenik meg emlékezõ írása. Cs. Nagy Ibolya felkérésére a Czine Mihály 70. születésnapját köszöntõ emlékkönyv számára írt tanulmányt, amit
1999.
január 16-án fejez be. Czine Mihály 21-én bekövetkezett halála folytán a
köszöntõbõl nekrológ lesz; ennek részletét olvassa fel Sinkovits Imre a Vasárnapi Újság február 7-i adásában. Egészségügyi okokból nem lehet ott kedves barátja február 9-i farkasréti temetésén. Szerkesztõtársát és barátját, Nagy Pált 75. születésnapján köszönti a marosvásárhelyi Bernády Házban, s
részt vesz azon az ünnepségen, melyen Szõcs Ferenc Magyarország bukaresti nagykövete kitünteti Szilágyi István írót és Ferenczy István színmûvészt.
A Magyar Televíziónak adott terjedelmes interjúban idézi fel az 1990. márciusi vásárhelyi pogromot. Fülesek és fejszések között címmel
naplójegyzeteibõl válogatást ad közre a marosvásárhelyi Impress Kiadó.
Az Ember - Isten földi éjszakái címmel esszét közöl a Reformátusok Lapja húsvéti számában.
Május 1-jén és 2-án a Nemzeti Színház Marosvásárhelyen vendégszerepel a Balkáni gerlével. A három elõadás hatalmas
ünneplésben részesül. A színház vezetõit és mûvész-barátait otthonában is vendégül látja; 3-án délelõtt a budapesti és a vásárhelyi színháziak társaságában megkoszorúzza Harag György, Tompa Miklós és Kántorné sírját.
Május végén feleségével Budapestre látogat, június 2-án az Ünnepi Könyvhét
alkalmából megjelenõ Balkáni gerle könyvbemutatóján vesz részt a Nemzeti Színház Várszínházának Refektóriumában. Jelen vannak a nagysikerû elõadás teremtõi; Iglódi István rendezõ, Sinkovits Imre és Agárdy Gábor.
Június 4-én délelõtt részt vesz a Nemzeti Színház ünnepi társulati ülésén,
melyen Ablonczy László igazgatót búcsúztatják. Délután a Custos-Zöld könyvesboltban dedikálja új könyvét, este pedig ott van a Balkáni gerle elõadásán, melynek végén a hatalmas taps õt is színpadra követeli.
Június közepén hazautazik Marosvásárhelyre.
Július 30-án részt vesz
Fehéregyházán a Petõfi halálának 150. évfordulójára rendezett ünnepségen. Lakásán felkeresi az Erdélyben tartózkodó Hámori József miniszter.
Október elején rövid ideig Budapesten tartózkodik, majd feleségével, Szépfalusiné Wanner Márta és Lászlóffy Aladár társaságában Bécsben és Grazban
irodalmi esten vesz részt, amelynek mûsorát Antal Imre és Antal Ágnes gazdagította énekkel, népi hangszeres kísérettel. Ausztriából Frankfurtba, a Nemzetközi Könyvvásárra utazik, majd Münchenben irodalmi est keretében találkozik az ott élõ magyarsággal. 18-án feleségével Párizsba érkezik. A Magyar
Intézet meghívására 21-én irodalmi esten vesz részt, amelyen Fejtõ Ferenc Fegyvere a szó címmel, francia nyelven mondott bevezetõt: "...nemcsak egy különösen igényes, magyar nyelven alkotó író, hanem az erdélyi magyar kálvinizmus toleranciahagyományát megszemélyesítõ humanista és egyidejûleg bátor
harcosa az emberi jogoknak, szülõföldje magyar kisebbsége kulturális anatómiájának." Az A. Szabó Magda által vezetett találkozón részletet vetítenek a Csillag a máglyán c. filmbõl, válaszol a közönség kérdéseire, s dedikálja a Csillag a máglyán francia kiadását (a Balassi K. és a Párizsi Magyar
Intézet közös kiadása), amelyet André Doms és Vígh Árpád fordított, az utószót Ablonczy László írta. (Ezzel egy idõben Farkas Jenõ fordításában és kiadásában is megjelenik a darab franciául Budapesten.) Párizsi napjaiban ellátogatott a magyar emlékhelyekhez, s vendégeskedik Fejtõ Ferenc
otthonában. Október 24-én elutazik Párizsból, majd rövid magyarországi idõzést követõen, Marosvásárhelyre hazatérõben baleset éri: egy szabálytalanul közlekedõ teherautó árokba borítja gépkocsiját.
November közepén mentõautóval Budapestre szállítják, ahol 23-án glaucomás roham folytán
sürgõs mûtéttel mentik meg életét és maradék látását. Karácsony elõtt tér haza Marosvásárhelyre. Fordításában a Pallas Akadémia közösen a Creangã Kiadóval, újra megjelenteti Creangã mesegyûjteményét.
2000
Januárban súlyos betegségébõl felépül Agárdy Gábor, így féléves szünet után
újra folytatódik a Balkáni gerle sikersorozata a Nemzeti Színházban. Tapsos áldás a belépõre címmel levélben köszönti a mûvészt. Darabjában, színpadon, ekkor látja utoljára együtt "aranycsapatának" két mûvészbarátját. 22-én átveszi a vállalkozók által alapított Szféra Glóbusz díjat. A Kolozsvárott
korábban indult Krónika c. napilap fölkérésére vállalt szerkesztõi tanácsi tagságáról, három írótársával együtt, lemond. Sajtóban is közölt indoklásuk alapgondolata: a szerkesztésben tapasztalt politikai elfogultság. A vásárhelyi pogrom tízéves évfordulójára emlékezve több hazai és magyarországi
lapban és televízióban nyilatkozik. Életmentõ szolidaritás címû írásában (Maros Megyei Népújság márc. 18.) köszönetet mond mindazoknak, akik a drámai órákban, majd állapotának válságos napjaiban, s a gyógyulás hosszú idõszakában mellette voltak. Levelének záró soraiból: "Köszönöm B. Iuon
barátomnak, szülõfalumban közvetlen szomszédomnak, hogy ama március életet mentõ hõsei között maga is föltûnt, bátran és eredménnyel szállt szembe gyújtogató szándékot kiáltó személyekkel. Édesanyám házát akarták felgyújtani - miattam, akirõl úgy hallották, hogy Marosvásárhelyt országdarabolást
akarok véghezvinni. Köszönöm neked is, Iuon, amit cselekedtél. Soha el nem fakuló hálámat küldöm Pusztakamarásra." Március 29-én részt vesz az RMDSZ által szervezett kulturális mûsorban. A helyhatósági választások elõestéjén Marosvásárhely magyarsága azzal a reménnyel sereglett egybe, hogy
arányszáma szerinti mértékben részesül az államhatalomból. "A város azé, akinek emléke van róla - Bethlen Gáborig visszamenõen!" - mondotta. A választás eredménye: a város élére román polgármester került.
Július 15-18 között magyarországi barátait látja vendégül. 16-án feleségével, Cs. Nagy
Ibolya, A. Szabó Magda, Márkus Béla és Ablonczy László társaságában a Mezõségre utazik. Mûveit, életmûkiadásának dedikált köteteit átadja Máté István tiszteletesnek, a parókián létesítendõ falukönyvtár javára. A szilvási, pusztakamarási, mezõzáhi utazásról Cs. Nagy Ibolya és Ablonczy László számol
be a Reformátusok Lapjában, amely július 23-án a magyar reformátusság világtalálkozójára megjelent ünnepi számában Mikor Genfbe elindultam c. írását is közölte. Augusztus 11-én Szókertjeink mûvelése címû elõadásával nyílik meg a Marosvásárhelyen megrendezett Anyanyelvi Konferencia. "Adyval együtt
máig elmondhatjuk: a magyar nyelv drámája a demokrácia drámája. Románia mai társadalmi vajúdásaiban számunkra közösségi létkérdés az európai mérce szerinti demokrácia megteremtése. Belsõ vérzésünk, a folyamatos fogyatkozás csak így állítható meg." - mondotta bevezetõjében. Hatvanhárom
szórványgondozó lelkipásztor mellett aláírója az augusztus 29-én Algyógyon született nyilatkozatnak. A segélykiáltásban olvasható: "...az anyaországnak is pontosan számot kell vetnie azzal, hogy milyen jövõt szán a szórványmagyarságnak. Támogatásunk rendszerét teljesen új alapokra kell helyezni,
életbenmaradásukhoz pénzeket kell nyújtani a helyi közösségek, az iskolák, a közmûvelõdés, az egyházak fennmaradásához, a tervekre, kutatásra és segítésre." Október 24-én bécsi barátait - Szépfalusi Istvánt és feleségét, továbbá Antal Imrét és Antal Ágnest - kíséri el szolgálattevõ útjukon
Udvarfalvára, ahol a találkozó elõtt bemutatja õket, méltatja útjuk jelentõségét. Sütõ Andrásnak utolsó találkozása volt ez régi barátjával: Szépfalusi Istvánnal. Az osztrák egyház magyar evangélikus lelkésze, a Bornemisza Társaság nagy mindenese, az erdélyi magyar írók nyugati kapcsolatainak
fáradhatatlan ápolója 68 éves korában, november 30-án tragikus hirtelenséggel meghalt. A Pesti Magyar Színházzá átkeresztelt-lefokozott Nemzeti Színház évnyitó elõadása elõtt Jóestét, Nemzeti! címû írását Sinkovits Imre olvasta fel. "Meghajlás, tapsköszönés, hosszú kimenetel után bal-portál,
ügyelõ mellett el, színpadon keresztül (sötétben), folyosón végig az öltözõmig, s még öltözõmben is: zúgott a vastaps! - A közönség, - e mostani is - Sütõ mellett szavazott!!!! Ugyanez megismétlõdött másnap este a Várban!" - írta a mûvész baráti levelében a fogadtatás visszhangjáról. A köszöntõben
olvasható: "Mi tagadás, a Nemzeti kopott bársonyszékére sokan váltottak már vadászjegyet, könnyû zsákmányra számítva. Sík Ferenc tragikus halálakor még cinikusan röhincsélõ kritikus gyalázkodásait is olvashatták a gyászolók. A társulat joggal parafrazálhatta Babits keserû szavait: "Ifjú tatárok
rajtunk gyakorolják a nyíllövést."" Sütõ András írását több politikai napilap akarta közölni, de nem járult hozzá, s a Reformátusok Lapja november 19-i száma adta közre. Levélben köszönti a 70 éves Dobos Lászlót, amit a Hitel decemberi száma adott közre. November 25-én Lohinszky Loránd színészi
pályafutásának 50. évét ünnepelték a marosvásárhelyi Nemzeti Színházban. A jubileumra kiadott emlékalbumban Lohinszky-régió címû írásával köszöntötte a nagy erdélyi mûvészt. November végén, december elején orvosi gyógykezelés céljából Budapesten tartózkodik, ekkor találkozott utoljára Sinkovits
Imrével. Karácsonyra feleségével hazatér Marosvásárhelyre.
2001.
január 18-án délben értesül Sinkovits Imre haláláról. Elsõ emlékezõ és búcsúzó írását még aznap délután beolvasta a bukaresti rádió magyar szerkesztõségének. Sinkovits Imrét február 2-án temetik Óbudán. A határon túli
magyarok és a Magyar Mûvészeti Akadémia nevében Sütõ András búcsúztatta. Idõközben, január 21-én részt vett az egri bábszínházban az Engedjétek hozzám jönni a szavakat címû esszéregény színpadi változatának bemutatóján. Színpadra alkalmazta, rendezte és a fõszerepet alakította: Sziki Károly.
Erdélyi változatlanságok címmel terjedelmes beszélgetése jelenik meg Cs. Nagy Ibolyával a Hitel januári számában. A Magyar Színház köszöntõjét ért támadásokra így reagál: "A Nemzeti Színház körül, úgy látszik, olyan érdekek mûködnek és késztetnek agresszív fellépésre felelõs hivatalt viselõ
férfiakat is, amelyek nem nyerték el a nagyközönség tetszését sem. Nekem különben családi úton azt üzenték: állítsanak már le. "Állítsátok már le az öreget!" Aki én volnék. A lapnál egyébként azt mondták, amennyiben én a névváltoztatás dolgában a hivatalos döntéssel ellentétes véleményt fogalmazok
meg, akkor a szövegemet nem közölhetik. Ezért tehát meg sem írtam a cikket." A romániai politikai életre és a magyarság helyzetére utalóan mondotta: az RMDSZ vezetõsége "...nem hibáztatható azért, hogy csak ennyit tudott visszaszerezni földben, erdõben, iskolai jogokban, anyanyelvhasználat
dolgában. Ennél többet csak akkor szerezhetett volna vissza, ha a román társadalom olyan érett volna, ha olyan hatalmi réteget nevel, olyan parlamentet, olyan kormányokat alakít, amelyek megingathatatlanok a demokratikus törekvéseikben. Románia kormányai mindenkor kénytelenek voltak igazodni
egyrészt a saját kebelükön belül aktívan mûködõ agresszív, nacionalista erõkhöz, másrészt kénytelenek voltak a csontjáig megfertõzött román tömegek politikai magatartására odafigyelni. Mert különben a választásokkor elvesztik a kormányzás lehetõségét is."
Február 16-án Csép Sándor s a
Castellum Egyesület kezdeményezésére Marosvásárhelyen Kemény János emlékestet rendeznek, amelyen Sütõ András mellett Lohinszky Loránd, Kötõ József és Imre Ernõ idézte föl br. Kemény János alakját, pályafutásának fényes és drámai fordulatait, életének jelentõségét Erdély mûvelõdésében.
Virágvasárnapi remény címmel közli lírai írását a Reformátusok Lapja húsvéti száma. Június 7-én Szabó Magdával és Juhász Ferenccel együtt részt vesz a könyvnapok debreceni megnyitóján, majd az Erdélyi változatlanságok címû könyvét dedikálja. Június 8-án a Magyar Tudományos Akadémia debreceni
területi bizottságának klubja rendezett író-olvasó találkozót. Köszöntõt mondott prof. Gomba Szabolcs, az íróval dr. Márkus Béla egyetemi tanár beszélgetett. A határok felett összetartozó magyar szellem eleven példája sugárzott a marosvásárhelyi származású professzor Péterffy Árpád és dr.
Szentkirályi István vallomásos szavaiból. A szerzõ, akinek már harmadik könyve jelent meg Debrecenben, meleg szavakkal méltatta az iránta való törõdést, hangsúlyozván: "Bizonyos, hogy Cs. Nagy Ibolya fáradhatatlan szerkesztõi munkája, szellemi szolidaritása nélkül az erdélyi változatlanságok
könyve nem jelent volna meg."
A nyár folyamán és õsz elején a Kalandozások Ihajcsuhajdiában címû mesejátékát dolgozza át. Augusztus 1-jén részt vesz Horváth István költõ emlékére a református templomban rendezett magyarózdi ünnepségen. Az összejövetelen, Csoóri Sándor, Lászlóffy Aladár,
Pomogáts Béla, Kötõ József, Fülöp G. Dénes, Czirják Árpád, Fodor Sándor, Vári Fábián László, Nagy Pál, Horváth Arany, Pálfy G. István társaságában, a nemzeti sors és az irodalom kapcsolatának kérdésérõl, a nyugtalanító jelekrõl cseréltek eszmét. Augusztus elején, két részben vetíti a Duna
Televízió a tél végén forgatott portréfilmjét A történelmet hazudni lehet címmel. (Beszélgetõtárs: Pálfy G. István, rendezõ: Cselényi László). Sinkovits Imrérõl ír terjedelmes emlékezést, amelyet elõbb a Hitel címû folyóirat októberi száma közöl, majd a decemberben megjelenõ Emlékkönyv adta közre.
Korábban, már Sinkovits c. kötetbe (Hungalibri K.) is közölt emléksorokat, majd a Vigasz-lámpácskák címmel, Sinkovits Imre írásait tartalmazó Karácsonyra megjelent könyv bevezetõjére kérik fel (Kairosz K.)
Gyógyító évtized címmel jelentette meg a határon túli magyarság egészségügyi gondjait
enyhítõ ténykedéseirõl szóló könyvét a Segítõ Jobb alapítvány. Ez alkalommal dr. Kalmár László, az Alapítvány elnökének meghívására Sütõ András szeptember végén Budapestre utazik. Orvosok, közéleti személyiségek népes hallgatósága elõtt olvassa föl kisesszéjét a magyarság testi-lelki talpra
állításának drámai követelményeirõl. Október 13-án Kemény János halálának 30-ik évfordulóján részt vesz a marosvécsi emlékünnepségen. Templomi gyülekezet elõtt mond beszédet a nagy mecénás, író és színházi ember halhatatlan érdemeirõl. November elején Budapesten, a Bethlen Gábor- és Tamási
Áron-díj kiosztó ünnepségen laudációja hangzik el, amelyben Nagy Pál érdemeit méltatja. Ebben a hónapban a Pallas-Akadémia Könyvkiadó (Csíkszereda) gondozásában megjelenik életmûsorozatának új kötete, a Kalandok könyve, amely meséit és Vigyorgó búbánat címmel, a Kalandozások Ihajcsuhajdiában címû
mesejátékának átírt, véglegesített változatát tartalmazza. Ugyancsak a csíkszeredai kiadó adta ki a Fülesek és fejszések c. könyvének javított, bõvített változatát. A budapesti Európa Kiadó pedig a Diákkönyvtár sorozatban az Anyám könnyû álmot ígért jelentette meg. A franciaországi magyar évad
alkalmából a Un saison hongroise c. antológia (MAGYart kiadása) közli a Csillag a máglyán elsõ felvonását André Doms és Vígh Árpád fordításában. Karácsonykor két írása jelenik meg: a Reformátusok Lapjában Illyés Gyula idõszerûségét méltatja Haza, a magasban és a mélyben címmel, a Szabad Földben
Adventi tûnõdés Sinkovits Imrével címû emlékezését adja közre.
2002
Január 26-án Pusztakamaráson a református templomban rendezett ünnepségen vesz részt. A Vetési László vezetésével mûködõ szórványmentõ munkaközösség programjához kötõdött a kamarási együttlét. Sütõ András arról
beszélt, hogy Kós Károly Kiáltó Szó címû röpirata kései párjának, gyakorlati szakaszának tekinthetõ az Erdélyi Református Egyház lelkipásztorainak mozgalma, amely a magyarság súlyos pusztulásának folyamatát próbálja meg lassítani és visszafordítani. Az eseményen a Duna Televízió kuratóriumának
nevében Pálfy G. István televízió készüléket adott át a gyülekezet új református lelkészének, Kulcsár János Leventének. A tél folyamán az 1944-es esztendõ eseményeit felidézõ terjedelmesebb munkán dolgozik. Márciusban a Kemény János emlékkönyvet bemutató nagysikerû estén mond bevezetõt
Marosvásárhelyen. Könyvek és cellák címmel Balogh Edgár emléknek ajánlott esszéjét közli a Reformátusok Lapjának húsvéti száma. Márciusban Kemény János halálának 30. évfordulójára rendezett ünnepségen emlékezik a nagy mecénásra és íróra. Az erre az alkalomra megjelenõ Kemény János és a Helikon c.
kötet bevezetõjében Sütõ András így ír: "Új nemzedék teoretikusai azzal maszlagolják kedvenceiket, hogy velük kezdõdik a világ. Ami volt: költõcske sándorok segédpapi szolgálata volt. Ez is elmúlik persze. Ugyanígy a Kemény János személyét szürkítõ méltánytalanságok is véget érnek egyszer."
Ablonczy László: A szivárvány alatt - Kaláka, Sepsiszentgyörgy, 1997.
Ablonczy László: Megélt színház - Püski, 1998.
Aczél György: Szocializmus és nemzeti kérdés - Kossuth, 1987.
Ady Endre: Jóslások Magyarországról - Szerk. és bev.: Féja Géza. Athenaeum, 1936.
Ady
Endre: Válogatott tanulmányok I-III. - Vál. és jegyzeteket írta: Vezér Erzsébet. Szépirodalmi, 1977.
Ady Endre összes versei - Athenaeum, é. n.
Arisztotelész: Poétika - Magyar Helikon, 1972. Ford.: Sarkady János.
Arisztotelész: Politika - Gondolat, 1969. Ford.: Szabó Miklós.

Arisztotelész: Nikhomakhoszi etika - Európa, 1987. Ford.: Szabó Miklós; Simon Endre jegyzeteivel.
Antonin Artaud: A könyörtelen színház - Gondolat, 1985. Ford.: Bethlen János, Szerk. és jegyzetek: Vinkó József.
Babits Mihály Összegyûjtött versei - Századvég, Budapest, 1993.

Babits Mihály: Keresztül-kasul az életemen - Pesti Szalon, 1993.
Balogh Edgár: Férfimunka - Magvetõ, 1986.
Balogh Jolán: A régi magyar és európai mûvészet kincsei - Püski, 2000.
Balogh Sándor: Magyarország és szomszédai 1945-47. Budapest, 1995. História Könyvtár
Nicolea, Balotá: Abszurd irodalom - Gondolat, 1979. Ford.: Zirkuli Péter
Bánffy Miklós: Huszonöt év (1945) - Püski, Budapest, 1993.
Barabás Béla - Diószegi László - Enyedi Sándor - Sebõk László - R. Süle Andrea: Hetven év - Magyarságkutató Intézet, 1990.
ifj. Bartók Béla:
Bartók Béla mûhelyében - Szépirodalmi, 1982.
Bartók Breviárium - Zenemûkiadó, 1974. Összeállította: Újfalussy József.
Bata Imre: Képek és vonulatok - Magvetõ, 1973.
Beke György: Atlantisz harangok - Szenczi Molnár Társaság, 1993.
Beke György: Magyar fátum (Trianon
fogságában) - Püski, Budapest, 1995.
Benedek István: Benedek Marcell - Magvetõ, 1977.
Henri, Bergson: A nevetés - Gondolat, 1968. Ford. és jegyzetek: Szávai Nándor
Bertha Zoltán: Bálint Tibor - Akadémia, 1990.
Bertha Zoltán: A szellem jelzõfényei - Magvetõ, 1988.
Bertha Zoltán: Sorstükör - Felsõmagyarországi, Miskolc, 2001.
Bertha Zoltán: Sütõ András - Kalligram, Pozsony, 1995.
Bertha Zoltán - Görömbei András: A hetvenes évek romániai magyar irodalma és bibliográfiája - TIT, 1983.
Bethlen Béla: Észak-Erdély kormánybiztosa voltam -
Zrínyi, 1989.
Bibó István: Válogatott tanulmányok - Magvetõ, 1986.
Borsi Kálmán Béla: Kihívás és eretnekség - Kaláka, Sepsiszentgyörgy, 1996.
Matatias Carp: Holocaust Romániában (1940-44) II. kiadás - Primor.
Cs. Gyimesi Éva: Honvágy a hazában - Pesti Szalon, 1993.
Czine Mihály: Nép és irodalom I-II. - Szépirodalmi, 1981.
Csak tiszta forrásból - Európai Protestáns Magyar Szabadegyetem, Bern, 1980. Szerk.: Szépfalusi István.
Csoóri Sándor: Tudósítás a toronyból - Magvetõ, 1963.
Csoóri Sándor: Nomád napló - Magvetõ, 1978.
Csoóri
Sándor: A félig bevallott élet - Magvetõ, 1982.
Csoóri Sándor: Várakozás a tavaszban - Magvetõ, 1983.
Csoóri Sándor: Készülõdés számadásra - Magvetõ, 1988.
Cs. Szabó László: Hûlõ árnyékban - Európai Protestáns Magyar Szabadegyetem, Basel, 1982.
Cs. Szabó László: A tág
haza - Könyves Kálmán, 1995.
Cs. Szabó László: Görögökrõl - Európa, 1986.
Dante: Isteni színjáték - Révai, 1943. Ford.: Babits Mihály. 
Demeter János: Századunk sodrában - Kriterion, 1975.
Domokos Pál Péter: Rendületlenül... Márton Áron Erdély püspöke - Eötvös K. -
Szent Gellért K.. 1989. Szerk.: Hidvégi Máté.
Domokos Pál Péter: Az én Erdélyem - Vita K.. 1988. (Balogh Júliának mondja el életét.)
Duray Miklós: Kutyaszorító - Püski, New York, 1983. Csoóri Sándor bevezetõjével.
A. Einstein: A zenei nagyság - Gondolat, 1990.
El nem
égetett dokumentumok - Szabad Tér, 1990.
Erdély a Históriában. Haas Rezsõ Kulturális Egyesület, Székelyudvarhely.
Erdélyi Csillagok (A romániai magyar írók antológiája) - Népszava, 1988. Szerk. és utószó: Czine Mihály.
Erdély története - Akadémia, 1986. Fõszerk.: Köpeczi Béla.

Faragó József: Balladák földjén - Kriterion, 1977.
Farkas Árpád: Asszonyidõ - Kriterion, 1983.
Farkas Árpád: Befalazott Szószék - Magvetõ, 1985.
Richard, Fridenthal: Luther élete és kora - Gondolat, 1973.
Galántai József: Trianon és a kisebbségvédelem -
Maecenas, Budapest, 1989.
Gáll Ernõ: A sajátosság méltósága - Szépirodalmi, 1983.
Görömbei András: Sütõ András - Akadémia, 1986.
Görömbei András: A szavak értelme - Püski, 1996.
Görömbei András: "Ki viszi át...?" - Szépirodalmi, 1986.
Hamvas Béla: Scientia Sacra
- Magvetõ, 1988.
Hamvas Béla: A láthatatlan történet - Akadémiai, 1988.
Illyés Gyula: Szíves Kalauz - Szépirodalmi, 1966.
Illyés Gyula: Drámák I-II. - Szépirodalmi, 1969.
Illyés Gyula: Haza a magasban (összegyûjtött versek, 1920-1945) - Szépirodalmi, 1972.
Illyés
Gyula: Iránytûvel I-II. - Szépirodalmi, 1975.
Illyés Gyula: Újabb drámák - Szépirodalmi, 1974.
Illyés Gyula: Szellem és erõszak - Magvetõ, 1978.
Illyés Gyula: Szemben a támadással (Összegyûjtött versek, 1969-1981) Szépirodalmi, 1984.
Illyés Gyula: Menet a ködben -
Szépirodalmi, 1986.
Illyés Gyula: Naplójegyzetek (1929-1983 közötti kötetei) - Szépirodalmi, ill. Osiris, 1986-1995. között. Vál. és szerk.: Illyés Gyuláné és Illyés Mária.
A költõ felel - Beszélgetések Illyés Gyulával - Szépirodalmi, 1986. Összegyûjtötte, szerk., bev. és jegyzetek:
Földes Anna.
Jékely Zoltán: Csillagtoronyban - Szépirodalmi, 1979.
Jókai Mór: Megölt ország - Franklin T., 1910.
Jókai Mór: A tengerszemû hölgy - Révai T., 1913.
József Attila összes versei - Szépirodalmi, 1962.
Juhász Ferenc: Harc a fehér báránnyal -
Szépirodalmi, 1965.
Katona Szabó István: A nagy remények kora I-II. - Magvetõ, 1990.
Kazinczy Ferenc: Levelek - Szépirodalmi, 1979.
Kántor Lajos - Láng Gusztáv: Romániai magyar irodalom 1945-1970 - Kriterion, 1971.
Kántor Lajos: Itt valami más van... Erdélyi krónika
(1911-1959) - Budapest, é. n.
Kányádi Sándor: Fekete piros - Magvetõ, 1979.
Kányádi Sándor: Sörény és koponya - Csokonai, 1989.
Kelemen Sándor: Az erdélyi helyzet - A Magyar Parasztszövetség kiadása, 1946. Tamási Áron elõszavával.
Kemény János: Vadpáva - Kriterion,
1987.
Kincses Kolozsvár I-II. - Magvetõ, 1987. Vál. és szerk.: Bálint István János.
Király Károly: Nyílt kártyákkal - Nap, 1995.
Kós Károly: Erdély - Erdélyi Szépmíves Céh, 1934.
Kozma Dezsõ: A valóság igézete - Dacia, 1972.
Köteles Pál: Magyarság - Európaiság -
Magvetõ, Budapest, 1993.
Krenner Miklós: Az erdélyi út - Múzeum Füzetek, Székelyudvarhely, 1995.)
A Kriterion mûhelyében - Beszélgetések Domokos Gézával - Kossuth, 1988. Gyûjtötte és gondozta: Dálnoki Szabó Dénes.
Kunt Ernõ: Az utolsó átváltozás - Gondolat, 1987.
Kurkó
Gyárfás emlékére - Kossuth, 1987. Szerk.: Lipcsei Ildikó.
Lázok János: Sütõ András drámatrilógiája Custos&amp;Mentor, Marosvásárhely, 1997.
Lipcsei Ildikó: Erdélyi autonómiák - Budapest, 1990.
Magyar Miklós: A francia regény tegnap és ma - Akadémia, 1986.
Marosi Péter:
Világvégén virradat - Kriterion, 1980.
Markó Béla: Érintések - Széphalom, 1994.
Márkus Béla: Magányos portyázók - Szépirodalmi, 1989.
Márkus Béla: Átdolgozások kora - Kossuth Egyetemi, 1996.
Márkus Béla: A betokosodott kudarc - Széphalom Könyvmûhely, Budapest, 1996.
Mihályi Gábor: A klasszikus görög dráma múlt és jelen ütközésében - Akadémiai, 1987.
Mikes Imre: Erdély útja - Kaláka könyvek, Sepsiszentgyörgy, 1996.
Mikes Kelemen: Törökországi levelek - Akadémiai, 1966. Szerk. és sajtó alá rend.: Hopp Lajos.
Mikó Imre: Huszonkét év -
Európai Protestáns Magyar Szabadegyetem, 1987. (A Studium 1941-es reprint kiadása.)
Molter Károly: Buborékharc - Kriterion, 1980.
Nagy Gáspár: Halántékdob - Magvetõ, 1978.
Nagy László: Versek és versfordítások I-III. - Magvetõ, 1978.
Nagy Imre: Kétszáz rajz - Kriterion,
1973.
Nem lehet (a kisebbségi sors vitája) - Hét Torony, 1989. Vál.: Cseke Péter és Molnár Gusztáv. Elõszó: Cseke Péter; utószó és jegyzetek: Molnár Gusztáv.
Németh László: Európai utas - Magvetõ - Szépirodalmi, 1973.
Németh László: Sorskérdések - Magvetõ - Szépirodalmi, 1989.

Nemzetiségi magyar irodalmak az ezredvégen - Kossuth Egyetemi, Debrecen, 2000. Szerk.: Görömbei András.
Friedrich, Nietzsche: A tragédia születése - Európa, 1986. Ford. és jegyzetek: Kertész Imre.
Orbán Balázs: A Székelyföld leírása - Helikon - Magyar Könyvkiadók Egyesülete,
1982. (Ráth Mór 1868-as kiadásának reprintje.)
Örkény István: Egyperces novellák - Magvetõ, 1968.
Pálfy G. István: Jó hazát teremteni - Magyar Ifjúság, 1988.
Páskándi Géza: Vendégség (Két dráma) - Magvetõ, 1973.
Páskándi Géza: Esszék, elõadások, levelek - Gondolat,
1995.
Péter Orsolya: Csillagok a máglyán - Nemzeti Tankönyvkiadó, Budapest, 1997.
Pomogáts Béla: A transzszilvanizmus. Az erdélyi Helikon ideológiája - Akadémiai, 1983.
Pozsgay Imre: 1989 - Püski, 1993.
Raffay Ernõ: Erdély 1918-19-ben - Magvetõ, 1987.
Raffay
Ernõ: Magyar Tragédia - Trianon 75 éve - Püski, Budapest, 1996.
Réz Pál: Kulcsok és kérdõjelek - Szépirodalmi, 1978.
Román Ildikó: A magyar-román viszony alakulása 1937-40 között - Régio, 1994/5.
Rónai András: Térképezett történelem - Magvetõ, 1989.
Romániai Szocialista
Köztársaság Magyar és Német Nemzetiségû Dolgozó Tanácsának Plénumai - Politikai, Bukarest, 1978.
Selye János: Álomtól a felfedezésig - Akadémia, 1967.
Sugár András: És mit mond a román király? - Új Idõ, 1990.
Szabó Lõrinc: Utazás Erdélyben - Mikszáth, Salgótarján, 1992.
Szabó Zoltán: Nyugati levelek - Irodalmi Újság, Párizs, 1987. Kenedi János elöljáró szavaival.
Szépfalusi István: Találkozások Európával - Magvetõ, 1995.
Szakolczay Lajos: Dunának, Oltnak - Szépirodalmi, 1984.
Száz Zoltán: Erdély védelmében; Budapest - Bíró Family,
Washington, 1996.
Szûrös Mátyás: Hazánk és Európa - Kossuth, 1987.
Szûrös Mátyás: Magyarságról, külpolitikáról - Kossuth, 1989.
Tamási Áron: Szûzmáriás királyfi - Zöld ág - Szépirodalmi, 1989. Utószó: Z. Szalai Sándor.
Tamási Áron: Szülõföldem - Szépirodalmi, 1990.
Sajtó alá rend. és utószó: Z. Szalai Sándor.
Tamási Áron: Ábel - Szépirodalmi, 1984.
Tamási Áron: Jégtörõ Mátyás - Szépirodalmi, 1971.
Tamási Áron: Jégtörõ gondolatok - Szépirodalmi, 1982.
Tamási Áron: Színjátékai I-II. - Szépirodalmi, 1988.
Tamási Áron: Zöld ág
- Révai, 1948.
Tompa László: Versek - Irodalmi, Bukarest, 1963.
Tóth Károly Antal: Hovatovább - Savaria University Press, 1994.
Tóth Sándor: Jelentés Erdélybõl (1987) - Magyar Füzetek 13., Párizs, 1989.
Történelem és nemzet - ELTE Eötvös, 1996.
Újváry Zoltán:
Játék és maszk 1-3. - Bihari Múzeum, Debrecen, 1983.
Valaczka András: Prousttól Márquezig - Nemzeti Tankönyvkiadó, 1995.
Wass Albert: Farkasverem - Erdélyi Szépmíves Céh, é. n.
Dr. Vecseklõi József: Nemzetgyilkossági kísérlet Trianon (1919 Párizs) 3. kiadás - Antológia, 1993.

Weöres Sándor: Egybegyûjtött írások I-III. - Magvetõ, 1986. (V. kiadás.)
Querela Hungariae - Trianon és a magyar irodalom - Szépirodalmi Könyvmûhely, 1996. Összeáll.: Pomogáts Béla.
Sütõ András munkáinak bibliográfiai adatait itt nem közöljük, hiszen az életrajzi
összefoglalóban utaltunk megjelenésükre. Terjedelmi okok miatt többségében nem jelöljük meg azokat a magyar és világirodalmi mûveket, amelyeket a monográfiában érintünk. A Bibliából, Aiszkhülosztól, Shakespeare mûvein és Madách drámakölteményén át Beckett, Ionesco és Tamási Áron munkásságáig
hosszú jegyzékkel kéne terhelni az olvasót.
Az idézett interjúk megtalálhatók a Sárkány alszik veled c. kötetben (Szépirodalmi, 1991). Ahol Sütõ Andrást idézve forrást nem jelöltem, ott egy terjedelmesebb levélben küldött interjú részleteire hivatkozom, illetve 1989 tavaszán folytatott
hosszabb beszélgetést tolmácsolom.
Hasznosítottam a Magyar Demokrata Fórum 1988. márciusi tanácskozására készült, Joó Rudolf által szerkesztett jelentését, a romániai magyar kisebbség helyzetérõl (szerzõk: Ara Kovács Attila, Dávid György, Joó Rudolf, Kõszegi László (írói név), Nagy József,
Tóth Károly Antal és Vásárhelyi Judit).
Figyelembe vettem A. Szabó Magda kéziratos munkáját, amely 1971-ig tekinti át az író életmûvét. Hasznosítottam Balázs Ildikó, Gödényi Andrea dolgozatait, továbbá Bántó Zsuzsanna kéziratos tanulmányát A szuzai menyegzõrõl; felhasználtam Lázok János
kéziratos bibliográfiáját, amelyet Sütõ András által rendelkezésre bocsátott anyagok alapján állított össze a nyolcvanas években.
Munkámban nem említettem, de felhasználtam a Külpolitika Romániával foglalkozó különszámát (1989/2), különös tekintettel Szász Zoltán A magyar-román közös múlt
történetébõl, Békési B. Béla - Dálya László - Enyedi Sándor - R. Süle Andrea: A romániai magyar kisebbség, Lipcsey Ildikó: A román nemzetiségi politika négy évtizede, és Fülöp Mihály: A kisebbségi kódex címû tanulmányára. Továbbá felhasználtam az Erdélyi Tudósítások 1989 május-december között
megjelent számainak adatait, információit. Számos írás tanulságát beépítettem a párizsi I. U. S. (Irodalmi Újság) számaiból, és a Magyar Füzetek (szerkesztõ: Kende Péter) 13. 16. 19/20-as kiadványából. S felhasználtam a határ/idõ/napló 1987-88-as számainak adatait is.
Mindenekelõtt köszönöm
SÜTÕ ANDRÁS segítségét és türelmét, amely nélkül munkám aligha született volna meg. Sütõ András a diktatúra idején is mindig módot talált arra, hogy kérdéseimre válaszoljon. Sokszor évekig nem találkozhattunk, ám õ figyelemmel és törõdéssel követte a monográfia sorsát. A vásárhelyi pogromot
követõen, betegségének nehéz és viszontagságos hónapjaiban, éveiben is kitüntetett bizalommal válaszolt kérdéseimre. Köszönöm ÉVA asszony, CSELÉNYI LÁSZLÓ és SÜTÕ ÁGNES sokirányú segítségét is. CZINE MIHÁLY (&#x2020;1999) két és fél évtizedes figyelmét, amellyel nyugtalanított, hogy e könyv
elkészüljön. TAMÁSI ÁGOTA (&#x2020;1996) jóvoltából számos fontos dokumentumot megismerhettem Tamási Áron hagyatékában. BALLA GYULA (&#x2020;2000) módot nyújtott arra, hogy a Magyarságtudományi Intézet hírlapgyûjteményét tanulmányozzam. UGRIN ARANKA szerkesztõi feladatkörét jóval meghaladó
figyelemmel, törõdéssel és szeretettel gondozta munkám megszületését, ABLONCZY BALÁZS pedig történelmi kérdések tisztázásában volt készséges. URAI ERIKA a könyv tipográfiáját alakította. A kézirat elsõ változata a SOROS ALAPÍTVÁNY támogatásával íródott (1990-91). A kötet végleges változatának
megszületése ROHM SÁNDOR-nak, a CODEX PRINT vezetõjének köszönhetõ. Az õ és nyomdai munkatársainak az érdeme, hogy a Nemzeti Könyvtár újabb kötete köszöntheti a 70 éves Sütõ Andrást.
E kötet elsõ kiadásának végsõ fázisát a nyomdában beállott gondok, továbbá a szerzõnek hivatalát jóval
meghaladó szomorú kötelezettségei bonyolították és nehezítették. Így a könyvben sok hiba maradt, amit a méltatók joggal kifogásoltak. Éppen ezért újabb és külön is tisztelet ROHM SÁNDOR-nak, hogy módot teremtett a javított és bõvített kiadásra. Amelynek véglegesítésében CS. NAGY IBOLYÁ-t és MÁRKUS
BÉLA egyetemi tanárt sokirányú segítségéért illeti a köszönet. Idõközben a Nemzeti Színházat megszüntették, ezért a sorozatcím lekerült a könyv új változatáról.
A. L.
